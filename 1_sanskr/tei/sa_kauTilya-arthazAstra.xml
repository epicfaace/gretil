<?xml version="1.0" encoding="UTF-8"?>
<TEI xml:id="sa_kauTilya-arthazAstra" xmlns="http://www.tei-c.org/ns/1.0">
  <teiHeader xml:lang="en">
    <fileDesc>
      <titleStmt>
        <title type="main">Arthaśāstra</title>
        <title type="sub">A machine-readable edition</title>
        <author>Kauṭilya</author>
      </titleStmt>
      <publicationStmt>
        <publisher>Ambuda</publisher>
        <availability status="free">
          <licence target="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International License.</licence>
          
          This content is from a <ref target="https://www.wisdomlib.org/hinduism/book/kautilya-arthashastra-sanskrit">version hosted on wisdomlib.org</ref>, which is turn based on a <ref target="https://gretil.sub.uni-goettingen.de/gretil/corpustei/transformations/html/sa_kauTilya-arthazAstra.htm">version hosted on GRETIL.</ref>
        </availability>
        <date>2022</date>
      </publicationStmt>
      <sourceDesc>
        <bibl>
          <title>Kautilya Arthashastra</title>
          <publisher>wisdomlib.org</publisher>
          <pubPlace>https://www.wisdomlib.org/hinduism/book/kautilya-arthashastra-sanskrit</pubPlace>
        </bibl>
      </sourceDesc>
    </fileDesc>
    <encodingDesc>
      <projectDesc>
        <p>Produced through scraping Wisdomlib.</p>
      </projectDesc>
    </encodingDesc>
    <revisionDesc>
    <listChange>
      <change when-iso="2022-08-12" who="Ashwin Ramaswami">Initially created TEI file by web scraping wisdomlib.org.</change>
    </listChange>
    </revisionDesc>
  </teiHeader>
  <text xml:lang="sa-Latn">
    <body>

<div n="1.1">
  <p xml:id="KAZ.01.1.01">pṛthivyā lābhe pālane ca yāvantyarthaśāstrāṇi pūrvācāryaiḥ prasthāpitāni prāyaśastāni saṃhṛtyaikamidamarthaśāstraṃ kṛtam</p>
  <p xml:id="KAZ.01.1.02">tasyāyaṃ prakaraṇādhikaraṇasamuddeśaḥ</p>
  <p xml:id="KAZ.01.1.03a">vidyāsamuddeśaḥ vṛddhasamuddeśaḥ indriyajayaḥ amātyotpattiḥ mantripurohitotpattiḥ upadhābhiḥ śaucāśaucajñānamamātyānām</p>
  <p xml:id="KAZ.01.1.03b">gūḍhapuruṣapraṇidhiḥ svaviṣaye kṛtyākṛtyapakṣarakṣaṇam paraviṣaye kṛtyākṛtyapakṣopagrahaḥ</p>
  <p xml:id="KAZ.01.1.03c">mantrādhikāraḥ dūtapraṇidhiḥ rājaputrarakṣaṇamaparuddhavṛttamaparuddhe vṛttiḥ rājapraṇidhiḥ niśāntapraṇidhiḥ ātmarakṣitakamiti vinayādhikārikaṃ prathamamadhikaraṇam</p>
  <p xml:id="KAZ.01.1.04a">janapadaniveśaḥ bhūmicchidrāpidhānam durgavidhānam durganiveśaḥ samnidhātṛnicayakarma samāhartṛsamudayaprasthāpanamakṣapaṭale gāṇanikyādhikāraḥ</p>
  <p xml:id="KAZ.01.1.04b">samudayasya yuktāpahṛtasya pratyānayanamupayuktaparīkṣā śāsanādhikāraḥ kośapraveśyaratnaparīkṣā ākarakarmāntapravartanamakṣaśālāyāṃ suvarṇādhyakṣaḥ</p>
  <p xml:id="KAZ.01.1.04c">viśikhāyāṃ sauvarṇikapracāraḥ koṣṭhāgārādhyakṣaḥ paṇyādhyakṣaḥ kupyādhyakṣaḥ āyudhādhyakṣaḥ tulāmānapautavam</p>
  <p xml:id="KAZ.01.1.04d">deśakālamānaṃ śulkādhyakṣaḥ sūtrādhyakṣaḥ sītādhyakṣaḥ surādhyakṣaḥ sūnādhyakṣaḥ gaṇikādhyakṣaḥ</p>
  <p xml:id="KAZ.01.1.04e">nāvadhyakṣaḥ go'dhyakṣaḥ aśvādhyakṣaḥ hastyadhyakṣaḥ rathādhyakṣaḥ pattyadhyakṣaḥ senāpatipracāraḥ mudrādhyakṣaḥ vivītādhyakṣaḥ samāhartṛpracāraḥ</p>
  <p xml:id="KAZ.01.1.04f">gṛhapatikavaidehakatāpasavyañjanāḥ praṇidhayaḥ nāgarikapraṇidhiḥ ityadhyakṣapracāro dvitīyamadhikaraṇam</p>
  <p xml:id="KAZ.01.1.05a">vyavahārasthāpanā vivādapadanibandhaḥ vivāhasamyuktam dāyavibhāgaḥ vāstukaṃ samayasya anapākarma ṛṇādānamaupanidhikam dāsakarmakarakalpaḥ</p>
  <p xml:id="KAZ.01.1.05b">sambhūya samutthānam vikrītakrītānuśayaḥ dattasya anapākarma asvāmivikrayaḥ svasvāmisambandhaḥ sāhasam vākpāruṣyam daṇḍapāruṣyam dyūtasamāhvayam prakīrṇakaṃ iti dharmasthīyaṃ tṛtīyamadhikaraṇam</p>
  <p xml:id="KAZ.01.1.06a">kārukarakṣaṇam vaidehakarakṣaṇamupanipātapratīkāraḥ gūḍhājīvināṃ rakṣā siddhavyañjanairmāṇavaprakāśanaṃ śaṅkārūpakarmābhigrahaḥ</p>
  <p xml:id="KAZ.01.1.06b">āśumṛtakaparīkṣā vākyakarmānuyogaḥ sarvādhikaraṇarakṣaṇaṃ</p>
  <p xml:id="KAZ.01.1.06c">ekāṅgavadhaniṣkrayaḥ śuddhaścitraśca daṇḍa kalpaḥ kanyāprakarma aticāradaṇḍāḥ iti kaṇṭakaśodhanaṃ caturthamadhikaraṇam</p>
  <p xml:id="KAZ.01.1.07">dāṇḍakarmikaṃ kośābhisaṃharaṇam bhṛtyabharaṇīyamanujīvivṛttaṃ samayācārikam rājyapratisaṃdhānamekāiśvaryaṃ iti yogavṛttaṃ pañcamamadhikaraṇam</p>
  <p xml:id="KAZ.01.1.08">prakṛtisampadaḥ śamavyāyāmikaṃ iti maṇḍalayoniḥ ṣaṣṭhamadhikaraṇam</p>
  <p xml:id="KAZ.01.1.09a">ṣāḍguṇyasamuddeśaḥ kṣayasthānavṛddhiniścayaḥ saṃśrayavṛttiḥ samahīnajyāyasāṃ guṇābhiniveśaḥ hīnasaṃdhayaḥ vigṛhya āsanaṃ saṃdhāya āsanam vigṛhya yānaṃ saṃdhāya yānam</p>
  <p xml:id="KAZ.01.1.09b">sambhūya prayāṇam yātavyāmitrayorabhigrahacintā kṣayalobhavirāgahetavaḥ prakṛtīnāṃ sāmavāyikaviparimarśaḥ</p>
  <p xml:id="KAZ.01.1.09c">saṃhita prayāṇikam paripaṇitāparipaṇitāpasṛtāḥ saṃdhayaḥ dvaidhībhāvikāḥ saṃdhivikramāḥ yātavyavṛttiḥ anugrāhyamitraviśeṣāḥ</p>
  <p xml:id="KAZ.01.1.09d">mitrahiraṇyabhūmikarmasaṃdhayaḥ pārṣṇigrāhacintā hīnaśaktipūraṇam balavatā vigṛhya uparodhahetavaḥ daṇḍopanatavṛttam</p>
  <p xml:id="KAZ.01.1.09e">daṇḍopanāyivṛttaṃ saṃdhikarma samādhimokṣaḥ madhyamacaritamudāsīnacaritaṃ maṇḍalacaritaṃ iti ṣāḍguṇyaṃ saptamamadhikaraṇam</p>
  <p xml:id="KAZ.01.1.10">prakṛtivyasanavargaḥ rājarājyayorvyasanacintā puruṣavyasanavargaḥ pīḍanavargaḥ stambhavargaḥ kośasaṅgavargaḥ mitravyasanavargaḥ iti vyasanādhikārikamaṣṭamamadhikaraṇam</p>
  <p xml:id="KAZ.01.1.11a">śaktideśakālabalābalajñānam yātrākālāḥ balopādānakālāḥ samnāhaguṇāḥ pratibalakarma paścātkopacintā bāhyābhyantaraprakṛtikopapratīkārāḥ</p>
  <p xml:id="KAZ.01.1.11b">kṣayavyayalābhaviparimarśaḥ bāhyābhyantarāścāpadaḥ duṣyaśatrusamyuktāḥ arthānarthasaṃśayayuktāḥ tāsāmupāyavikalpajāḥ siddhayaḥ ityabhiyāsyatkarma navamamadhikaraṇam</p>
  <p xml:id="KAZ.01.1.12">skandhāvāraniveśaḥ skandhāvāraprayāṇam balavyasanāvaskandakālarakṣaṇaṃ kūṭayuddhavikalpāḥ svasainyotsāhanaṃ svabalānyabalavyāyogaḥ yuddhabhūmayaḥ pattyaśvarathahastikarmāṇi pakṣakakṣorasyānāṃ balāgrato vyūhavibhāgaḥ sāraphalgubalavibhāgaḥ pattyaśvarathahastiyuddhāni daṇḍabhogamaṇḍalāsaṃhatavyūhavyūhanam tasya prativyūhasthāpanaṃ iti sāṃgrāmikaṃ daśamamadhikaraṇam</p>
  <p xml:id="KAZ.01.1.13">bhedopādānāni upāṃśudaṇḍāḥ iti saṃghavṛttamekādaśamadhikaraṇam</p>
  <p xml:id="KAZ.01.1.14">dūtakarma mantrayuddhaṃ senāmukhyavadhaḥ maṇḍalaprotsāhanaṃ śastrāgnirasapraṇidhayaḥ vīvadhāsāraprasāravadhaḥ yogātisaṃdhānam daṇḍātisaṃdhānamekavijayaḥ ityābalīyasaṃ dvādaśamadhikaraṇam</p>
  <p xml:id="KAZ.01.1.15">upajāpaḥ yogavāmanamapasarpapraṇidhiḥ paryupāsanakarma avamardaḥ labdhapraśamanaṃ iti durgalambhopāyastrayodaśamadhikaraṇam</p>
  <p xml:id="KAZ.01.1.16">parabalaghātaprayogaḥ pralambhanaṃ svabalopaghātapratīkāraḥ ityaupaniṣadikaṃ caturdaśamadhikaraṇam</p>
  <p xml:id="KAZ.01.1.17">tantrayuktayaḥ iti tantrayuktiḥ pañcadaśamadhikaraṇam</p>
  <p xml:id="KAZ.01.1.18">śāstrasamuddeśaḥ pañcadaśādhikaraṇāni sāśītiprakaraṇaśataṃ sapañcāśadadhyāyaśataṃ ṣaṭślokasahasrāṇīti</p>
  <lg xml:id="KAZ.01.1.19">
    <l xml:id="KAZ.01.1.19ab">sukhagrahaṇavijñeyaṃ tattvārthapadaniścitam</l>
    <l xml:id="KAZ.01.1.19cd">kauṭilyena kṛtaṃ śāstraṃ vimuktagranthavistaram</l>
  </lg>
</div>

<div n="1.2">
  <p xml:id="KAZ.01.2.01">ānvīkṣikī trayī vārttā daṇḍanītiśceti vidyāḥ</p>
  <p xml:id="KAZ.01.2.02">trayī vārttā daṇḍa nītiśceti mānavāḥ</p>
  <p xml:id="KAZ.01.2.03">trayī viśeṣo hyānvīkṣikīti</p>
  <p xml:id="KAZ.01.2.04">vārttā daṇḍanītiśceti bārhaspatyāḥ</p>
  <p xml:id="KAZ.01.2.05">saṃvaraṇamātraṃ hi trayī lokayātrāvida iti</p>
  <p xml:id="KAZ.01.2.06">daṇḍanītirekā vidyetyauśanasāḥ</p>
  <p xml:id="KAZ.01.2.07">tasyāṃ hi sarvavidyārambhāḥ pratibaddhā iti</p>
  <p xml:id="KAZ.01.2.08">catasra eva vidyā iti kauṭilyaḥ</p>
  <p xml:id="KAZ.01.2.09">tābhirdharmārthau yadvidyāttadvidyānāṃ vidyātvam</p>
  <p xml:id="KAZ.01.2.10">sāṃkhyaṃ yogo lokāyataṃ cetyānvīkṣikī</p>
  <p xml:id="KAZ.01.2.11">dharmādharmau trayyāmarthānarthau vārttāyāṃ nayānayau daṇḍanītyāṃ balābale ca etāsāṃ hetubhiranvīkṣamāṇā lokasya upakaroti vyasane'bhyudaye ca buddhimavasthāpayati prajñāvākyakriyāvaiśāradyaṃ ca karoti</p>
  <lg xml:id="KAZ.01.2.12">
    <l xml:id="KAZ.01.2.12ab">pradīpaḥ sarvavidyānāmupāyaḥ sarvakarmaṇām</l>
    <l xml:id="KAZ.01.2.12cd">āśrayaḥ sarvadharmāṇāṃ śaśvadānvīkṣikī matā</l>
  </lg>
</div>

<div n="1.3">
  <p xml:id="KAZ.01.3.01">sāmargyajurvedāstrayastrayī</p>
  <p xml:id="KAZ.01.3.02">atharvavedetihāsavedau ca vedāḥ</p>
  <p xml:id="KAZ.01.3.03">śikṣā kalpo vyākaraṇaṃ niruktaṃ chandovicitirjyotiṣamiti cāṅgāni</p>
  <p xml:id="KAZ.01.3.04">eṣa trayīdharmaścaturṇāṃ varṇānāmāśramāṇāṃ ca svadharmasthāpanādaupakārikaḥ</p>
  <p xml:id="KAZ.01.3.05">svadharmo brāhmaṇasya adhyayanamadhyāpanaṃ yajanaṃ yājanaṃ dānaṃ pratigrahaśca</p>
  <p xml:id="KAZ.01.3.06">kṣatriyasyādhyayanaṃ yajanaṃ dānaṃ śastrājīvo bhūtarakṣaṇaṃ ca</p>
  <p xml:id="KAZ.01.3.07">vaiśyasyādhyayanaṃ yajanaṃ dānaṃ kṛṣipāśupālye vaṇijyā ca</p>
  <p xml:id="KAZ.01.3.08">śūdrasya dvijātiśuśrūṣā vārttā kārukuśīlavakarma ca</p>
  <p xml:id="KAZ.01.3.09">gṛhasthasya svadharmājīvastulyairasamānarṣibhirvaivāhyamṛtugāmitvaṃ devapitratithipūjā bhṛtyeṣu tyāgaḥ śeṣabhojanaṃ ca</p>
  <p xml:id="KAZ.01.3.10">brahmacāriṇaḥ svādhyāyo agnikāryābhiṣekau bhaikṣavratitvamācārye prāṇāntikī vṛttistadabhāve guruputre sabrahmacāriṇi vā</p>
  <p xml:id="KAZ.01.3.11">vānaprasthasya brahmacaryaṃ bhūmau śayyā jaṭājinadhāraṇamagnihotrābhiṣekau devatāpitratithipūjā vanyaścāhāraḥ</p>
  <p xml:id="KAZ.01.3.12">parivrājakasya jitendriyatvamanārambho niṣkiṃcanatvaṃ saṅgatyāgo bhaikṣavratamanekatrāraṇye ca vāso bāhyābhyantaraṃ ca śaucam</p>
  <p xml:id="KAZ.01.3.13">sarveṣāmahiṃsā satyaṃ śaucamanasūya ānṛśaṃsyaṃ kṣamā ca</p>
  <p xml:id="KAZ.01.3.14">svadharmaḥ svargāyānantyāya ca</p>
  <p xml:id="KAZ.01.3.15">tasyātikrame lokaḥ saṃkarāducchidyeta</p>
  <lg xml:id="KAZ.01.3.16">
    <l xml:id="KAZ.01.3.16ab">tasmātsvadharmaṃ bhūtānāṃ rājā na vyabhicārayet</l>
    <l xml:id="KAZ.01.3.16cd">svadharmaṃ saṃdadhāno hi pretya ceha ca nandati</l>
  </lg>
  <lg xml:id="KAZ.01.3.17">
    <l xml:id="KAZ.01.3.17ab">vyavasthitāryamaryādaḥ kṛtavarṇāśramasthitiḥ</l>
    <l xml:id="KAZ.01.3.17cd">trayyābhirakṣito lokaḥ prasīdati na sīdati</l>
  </lg>
</div>

<div n="1.4">
  <p xml:id="KAZ.01.4.01">kṛṣipāśupālye vaṇijyā ca vārtā dhānyapaśuhiraṇyakupyaviṣṭipradānādaupakārikī</p>
  <p xml:id="KAZ.01.4.02">tayā svapakṣaṃ parapakṣaṃ ca vaśīkaroti kośadaṇḍābhyām</p>
  <p xml:id="KAZ.01.4.03">ānvīkṣikī trayī vārttānāṃ yogakṣemasādhano daṇḍaḥ tasya nītirdaṇḍa nītiḥ alabdhalābhārthā labdhaparirakṣaṇī rakṣitavivardhanī vṛddhasya tīrthe pratipādanī ca</p>
  <p xml:id="KAZ.01.4.04">tasyāmāyattā lokayātrā</p>
  <p xml:id="KAZ.01.4.05">tasmāl lokayātrārthī nityamudyatadaṇḍaḥ syāt</p>
  <p xml:id="KAZ.01.4.06">na hyevaṃvidhaṃ vaśopanayanamasti bhūtānāṃ yathā daṇḍaḥ | ityācāryāḥ</p>
  <p xml:id="KAZ.01.4.07">neti kauṭilyaḥ</p>
  <p xml:id="KAZ.01.4.08">tīkṣṇadaṇḍo hi bhūtānāmudvejanīyo bhavati</p>
  <p xml:id="KAZ.01.4.09">mṛdudaṇḍaḥ paribhūyate</p>
  <p xml:id="KAZ.01.4.10">yathārhadaṇḍaḥ pūjyate</p>
  <p xml:id="KAZ.01.4.11">suvijñātapraṇīto hi daṇḍaḥ prajā dharmārthakāmairyojayati</p>
  <p xml:id="KAZ.01.4.12">duṣpraṇītaḥ kāmakrodhābhyāmavajñānādvā vānaprasthaparivrājakānapi kopayati kiṃ aṅga punargṛhasthān</p>
  <p xml:id="KAZ.01.4.13">apraṇītastu mātsyanyāyamudbhāvayati</p>
  <p xml:id="KAZ.01.4.14">balīyānabalaṃ hi grasate daṇḍadharābhāve</p>
  <p xml:id="KAZ.01.4.15">sa tena guptaḥ prabhavati iti</p>
  <lg xml:id="KAZ.01.4.16">
    <l xml:id="KAZ.01.4.16ab">caturvarṇāśramo loko rājñā daṇḍena pālitaḥ</l>
    <l xml:id="KAZ.01.4.16cd">svadharmakarmābhirato vartate sveṣu vartmasu</l>
  </lg>
</div>

<div n="1.5">
  <p xml:id="KAZ.01.5.01">tasmāddaṇḍamūlāstisro vidyāḥ</p>
  <p xml:id="KAZ.01.5.02">vinayamūlo daṇḍaḥ prāṇabhṛtāṃ yogakṣemāvahaḥ</p>
  <p xml:id="KAZ.01.5.03">kṛtakaḥ svābhāvikaśca vinayaḥ</p>
  <p xml:id="KAZ.01.5.04">kriyā hi dravyaṃ vinayati nādravyam</p>
  <p xml:id="KAZ.01.5.05">śuśrūṣā śravaṇagrahaṇadhāraṇavijñānohāpohatattvābhiniviṣṭabuddhiṃ vidyā vinayati netaram</p>
  <p xml:id="KAZ.01.5.06">vidyānāṃ tu yathāsvamācāryaprāmāṇyādvinayo niyamaśca</p>
  <p xml:id="KAZ.01.5.07">vṛttacaulakarmā lipiṃ saṃkhyānaṃ copayuñjīta</p>
  <p xml:id="KAZ.01.5.08">vṛttopanayanastrayīmānvīkṣikīṃ ca śiṣṭebhyo vārttāmadhyakṣebhyo daṇḍanītiṃ vaktṛprayoktṛbhyaḥ</p>
  <p xml:id="KAZ.01.5.09">brahmacaryaṃ ca ṣoḍaśādvarṣāt</p>
  <p xml:id="KAZ.01.5.10">ato godānaṃ dārakarma cāsya</p>
  <p xml:id="KAZ.01.5.11">nityaśca vidyāvṛddhasamyogo vinayavṛddhyartham tanmūlatvādvinayasya</p>
  <p xml:id="KAZ.01.5.12">pūrvamaharbhāgaṃ hastyaśvarathapraharaṇavidyāsu vinayaṃ gacchet</p>
  <p xml:id="KAZ.01.5.13">paścimamitihāsaśravaṇe</p>
  <p xml:id="KAZ.01.5.14">purāṇamitivṛttamākhyāyikodāharaṇaṃ dharmaśāstramarthaśāstraṃ cetītihāsaḥ</p>
  <p xml:id="KAZ.01.5.15">śeṣamahorātrabhāgamapūrvagrahaṇaṃ gṛhītaparicayaṃ ca kuryāt agṛhītānāmābhīkṣṇyaśravaṇaṃ ca</p>
  <p xml:id="KAZ.01.5.16">śrutādd hi prajñopajāyate prajñāyā yogo yogādātmavatteti vidyānāṃ sāmarthyam</p>
  <lg xml:id="KAZ.01.5.17">
    <l xml:id="KAZ.01.5.17ab">vidyāvinīto rājā hi prajānāṃ vinaye rataḥ</l>
    <l xml:id="KAZ.01.5.17cd">ananyāṃ pṛthivīṃ bhuṅkte sarvabhūtahite rataḥ</l>
  </lg>
</div>

<div n="1.6">
  <p xml:id="KAZ.01.6.01">vidyā vinayaheturindriyajayaḥ kāmakrodhalobhamānamadaharṣatyāgātkāryaḥ</p>
  <p xml:id="KAZ.01.6.02">karṇatvagakṣijihvāghrāṇendriyāṇāṃ śabdasparśarūparasagandheṣvavipratipattirindriyajayaḥ śāstrānuṣṭhānaṃ vā</p>
  <p xml:id="KAZ.01.6.03">kṛtsnaṃ hi śāstramidamindriyajayaḥ</p>
  <p xml:id="KAZ.01.6.04">tadviruddhavṛttiravaśyendriyaścāturanto api rājā sadyo vinaśyati</p>
  <p xml:id="KAZ.01.6.05">yathā dāṇḍakyo nāma bhojaḥ kāmādbrāhmaṇakanyāmabhimanyamānaḥ sabandhurāṣṭro vinanāśa karālaśca vaidehaḥ</p>
  <p xml:id="KAZ.01.6.06">kopājjanamejayo brāhmaṇeṣu vikrāntaḥ tālajaṅghaśca bhṛguṣu</p>
  <p xml:id="KAZ.01.6.07">lobhādailaścāturvarṇyamatyāhārayamāṇaḥ sauvīraścājabinduḥ</p>
  <p xml:id="KAZ.01.6.08">mānād rāvaṇaḥ paradārānaprayacchanduryodhano rājyādaṃśaṃ ca</p>
  <p xml:id="KAZ.01.6.09">madāddambhodbhavo bhūtāvamānī haihayaścārjunaḥ</p>
  <p xml:id="KAZ.01.6.10">harṣādvātāpiragastyamatyāsādayanvṛṣṇisaṃghaśca dvaipāyanamiti</p>
  <lg xml:id="KAZ.01.6.11">
    <l xml:id="KAZ.01.6.11ab">ete cānye ca bahavaḥ śatruṣaḍvargamāśritāḥ</l>
    <l xml:id="KAZ.01.6.11cd">sabandhurāṣṭrā rājāno vineśurajitendriyāḥ</l>
  </lg>
  <lg xml:id="KAZ.01.6.12">
    <l xml:id="KAZ.01.6.12ab">śatruṣaḍvargamutsṛjya jāmadagnyo jitendriyaḥ</l>
    <l xml:id="KAZ.01.6.12cd">ambarīṣaśca nābhāgo bubhujāte ciraṃ mahīm</l>
  </lg>
</div>

<div n="1.7">
  <p xml:id="KAZ.01.7.01">vinayaṃ vidyopadeśena lokapriyatvamarthasamyogena vṛttim</p>
  <p xml:id="KAZ.01.7.02">evaṃ vaśyendriyaḥ parastrīdravyahiṃsāśca varjayetsvapnaṃ laulyamanṛtamuddhataveṣatvamanarthyasamyogamadharmasamyuktamanarthasamyuktaṃ ca vyavahāram</p>
  <p xml:id="KAZ.01.7.03">dharmārthāvirodhena kāmaṃ seveta na nihsukhaḥ syāt</p>
  <p xml:id="KAZ.01.7.04">samaṃ vā trivargamanyonyānubaddham</p>
  <p xml:id="KAZ.01.7.05">eko hyatyāsevito dharmārthakāmānāmātmānamitarau ca pīḍayati</p>
  <p xml:id="KAZ.01.7.06">arthaiva pradhāneti kauṭilyaḥ</p>
  <p xml:id="KAZ.01.7.07">arthamūlau hi dharmakāmāviti</p>
  <p xml:id="KAZ.01.7.08">maryādāṃ sthāpayedācāryānamātyānvā yainamapāya sthānebhyo vārayeyuḥ chāyānālikāpratodena vā rahasi pramādyantamabhitudeyuḥ</p>
  <lg xml:id="KAZ.01.7.09">
    <l xml:id="KAZ.01.7.09ab">sahāyasādhyaṃ rājatvaṃ cakramekaṃ na vartate</l>
    <l xml:id="KAZ.01.7.09cd">kurvīta sacivāṃstasmātteṣāṃ ca śṛṇuyānmatam</l>
  </lg>
</div>

<div n="1.8">
  <p xml:id="KAZ.01.8.01">sahādhyāyino amātyān kurvīta dṛṣṭaśaucasāmarthyatvāt iti bhāradvājaḥ</p>
  <p xml:id="KAZ.01.8.02">te hyasya viśvāsyā bhavanti iti</p>
  <p xml:id="KAZ.01.8.03">neti viśālākṣaḥ</p>
  <p xml:id="KAZ.01.8.04">sahakrīḍitatvātparibhavantyenam</p>
  <p xml:id="KAZ.01.8.05">ye hyasya guhyasadharmāṇastānamātyān kurvīta samānaśīlavyasanatvāt</p>
  <p xml:id="KAZ.01.8.06">te hyasya marmajñabhayānnāparādhyanti iti</p>
  <p xml:id="KAZ.01.8.07">sādhāraṇaiṣa doṣaḥ iti pārāśarāḥ</p>
  <p xml:id="KAZ.01.8.08">teṣāmapi marmajñabhayātkṛtākṛtānyanuvarteta</p>
  <lg xml:id="KAZ.01.8.09">
    <l xml:id="KAZ.01.8.09ab">yāvadbhyo guhyamācaṣṭe janebhyaḥ puruṣādhipaḥ</l>
    <l xml:id="KAZ.01.8.09cd">avaśaḥ karmaṇā tena vaśyo bhavati tāvatām</l>
  </lg>
  <p xml:id="KAZ.01.8.10">yainamāpatsu prāṇābādhayuktāsvanugṛhṇīyustānamātyān kurvīta dṛṣṭānurāgatvāt iti</p>
  <p xml:id="KAZ.01.8.11">neti piśunaḥ</p>
  <p xml:id="KAZ.01.8.12">bhaktireṣā na buddhiguṇaḥ</p>
  <p xml:id="KAZ.01.8.13">saṃkhyātārtheṣu karmasu niyuktā ye yathādiṣṭamarthaṃ saviśeṣaṃ vā kuryustānamātyān kurvīta dṛṣṭaguṇatvāt iti</p>
  <p xml:id="KAZ.01.8.14">neti kauṇapadantaḥ</p>
  <p xml:id="KAZ.01.8.15">anyairamātyaguṇairayuktā hyete</p>
  <p xml:id="KAZ.01.8.16">pitṛpaitāmahānamātyān kurvīta dṛṣṭāvadānatvāt</p>
  <p xml:id="KAZ.01.8.17">te hyenamapacarantamapi na tyajanti sagandhatvāt</p>
  <p xml:id="KAZ.01.8.18">amānuṣeṣvapi caitaddṛśyate</p>
  <p xml:id="KAZ.01.8.19">gāvo hyasagandhaṃ gogaṇamatikramya sagandheṣvevāvatiṣṭhante iti</p>
  <p xml:id="KAZ.01.8.20">neti vātavyādhiḥ</p>
  <p xml:id="KAZ.01.8.21">te hyasya sarvamavagṛhya svāmivatpracaranti</p>
  <p xml:id="KAZ.01.8.22">tasmānnītivido navānamātyān kurvīta</p>
  <p xml:id="KAZ.01.8.23">navāstu yamasthāne daṇḍadharaṃ manyamānā nāparādhyanti iti</p>
  <p xml:id="KAZ.01.8.24">neti bāhudantī putraḥ</p>
  <p xml:id="KAZ.01.8.25">śāstravidadṛṣṭakarmā karmasu viṣādaṃ gacchet</p>
  <p xml:id="KAZ.01.8.26">tasmādabhijanaprajñāśaucaśauryānurāgayuktānamātyān kurvīta guṇaprādhānyāt iti</p>
  <p xml:id="KAZ.01.8.27">sarvamupapannamiti kauṭilyaḥ</p>
  <p xml:id="KAZ.01.8.28">kāryasāmarthyādd hi puruṣasāmarthyaṃ kalpyate</p>
  <lg xml:id="KAZ.01.8.29">
    <l xml:id="KAZ.01.8.29ab">sāmarthyaśca vibhajyāmātyavibhavaṃ deśakālau ca karma ca</l>
    <l xml:id="KAZ.01.8.29cd">amātyāḥ sarva evaite kāryāḥ syurna tu mantriṇaḥ</l>
  </lg>
</div>

<div n="1.9">
  <p xml:id="KAZ.01.9.01">dṛḍhabhaktiḥ śīlabalārogyasattvayuktaḥ stambhacāpalahīnaḥ sampriyo vairāṇāmakartetyamātyasampat</p>
  <p xml:id="KAZ.01.9.02">ataḥ pādārghaguṇahīnau madhyamāvarau</p>
  <p xml:id="KAZ.01.9.03">teṣāṃ janapadabhijanamavagrahaṃ cāptataḥ parīkṣeta samānavidyebhyaḥ śilpaṃ śāstracakṣuṣmattāṃ ca karmārambheṣu prajñāṃ dhārayiṣṇutāṃ dākṣyaṃ ca kathāyogeṣu vāgmitvaṃ prāgalbhyaṃ pratibhānavattvaṃ ca saṃvāsibhyaḥ śīlabalārogyasattvayogamastambhamacāpalaṃ ca pratyakṣataḥ sampriyatvamavairatvaṃ ca</p>
  <p xml:id="KAZ.01.9.04">pratyakṣaparokṣānumeyā hi rājavṛttiḥ</p>
  <p xml:id="KAZ.01.9.05">svayaṃ drṣṭaṃ pratyakṣam</p>
  <p xml:id="KAZ.01.9.06">paropadiṣṭaṃ parokṣam</p>
  <p xml:id="KAZ.01.9.07">karmasu kṛtenākṛtāvekṣaṇamanumeyam</p>
  <p xml:id="KAZ.01.9.08">yaugapadyāttu karmaṇāmanekatvādanekasthatvācca deśakālātyayo mā bhūditi parokṣamamātyaiḥ kārayet | ityamātyakarma</p>
  <p xml:id="KAZ.01.9.09">purohitamuditoditakulaśīlaṃ sāṅge vede daive nimitte daṇḍanītyāṃ cābhivinītamāpadāṃ daivamānuṣīṇāmatharvabhirupāyaiśca pratikartāraṃ kurvīta</p>
  <p xml:id="KAZ.01.9.10">tamācāryaṃ śiṣyaḥ pitaraṃ putro bhṛtyaḥ svāminamiva cānuvarteta</p>
  <lg xml:id="KAZ.01.9.11">
    <l xml:id="KAZ.01.9.11ab">brāhmaṇenaidhitaṃ kṣatraṃ mantrimantrābhimantritam</l>
    <l xml:id="KAZ.01.9.11cd">jayatyajitamatyantaṃ śāstrānugamaśastritam</l>
  </lg>
</div>

<div n="1.10">
  <p xml:id="KAZ.01.10.01">mantripurohitasakhaḥ sāmānyeṣvadhikaraṇeṣu sthāpayitvāmātyānupadhābhiḥ śodhayet</p>
  <p xml:id="KAZ.01.10.02">purohitamayājyayājanādhyāpane niyuktamamṛṣyamāṇaṃ rājāvakṣipet</p>
  <p xml:id="KAZ.01.10.03">sa sattribhiḥ śapathapūrvamekaikamamātyamupajāpayet adhārmiko ayaṃ rājā sādhu dhārmikamanyamasya tatkulīnamaparuddhaṃ kulyamekapragrahaṃ sāmantamāṭavikamaupapādikaṃ vā pratipādayāmaḥ sarveṣāmetad rocate kathaṃ vā tava iti</p>
  <p xml:id="KAZ.01.10.04">pratyākhyāne śuciḥ | iti dharmopadhā</p>
  <p xml:id="KAZ.01.10.05">senāpatirasatpragraheṇāvakṣiptaḥ sattribhirekaikamamātyamupajāpayet lobhanīyenārthena rājavināśāya sarveṣāmetad rocate kathaṃ vā tava iti</p>
  <p xml:id="KAZ.01.10.06">pratyākhyāne śuciḥ | ityarthopadhā</p>
  <p xml:id="KAZ.01.10.07">parivrājikā labdhaviśvāsāntaḥpure kṛtasatkārā mahāmātramekaikamupajapet rājamahiṣī tvāṃ kāmayate kṛtasamāgamopāyā mahānarthaśca te bhaviṣyati iti</p>
  <p xml:id="KAZ.01.10.08">pratyākhyāne śuciḥ | iti kāmopadhā</p>
  <p xml:id="KAZ.01.10.09">prahavaṇanimittameko amātyaḥ sarvānamātyānāvāhayet</p>
  <p xml:id="KAZ.01.10.10">tenodvegena rājā tānavarundhyāt</p>
  <p xml:id="KAZ.01.10.11">kāpaṭikaścātra pūrvāvaruddhasteṣāmarthamānāvakṣiptamekaikamamātyamupajapet asatpravṛtto ayaṃ rājā sādhvenaṃ hatvānyaṃ pratipādayāmaḥ sarveṣāmetad rocate kathaṃ vā tava iti</p>
  <p xml:id="KAZ.01.10.12">pratyākhyāne śuciḥ | iti bhayopadhā</p>
  <p xml:id="KAZ.01.10.13">tatra dharmopadhāśuddhāndharmasthīyakaṇṭakaśodhaneṣu karmasu sthāpayet arthopadhāśuddhān samāhartṛsamnidhātṛnicayakarmasu kāmopadhā śuddhānbāhyābhyantaravihārarakṣāsu bhayopadhāśuddhānāsannakāryeṣu rājñaḥ</p>
  <p xml:id="KAZ.01.10.14">sarvopadhāśuddhānmantriṇaḥ kuryāt</p>
  <p xml:id="KAZ.01.10.15">sarvatrāśucīn khanidravyahastivanakarmānteṣu upayojayet</p>
  <lg xml:id="KAZ.01.10.16">
    <l xml:id="KAZ.01.10.16ab">trivargabhayasaṃśuddhānamātyān sveṣu karmasu</l>
    <l xml:id="KAZ.01.10.16cd">adhikuryād yathā śaucamityācāryā vyavasthitāḥ</l>
  </lg>
  <lg xml:id="KAZ.01.10.17">
    <l xml:id="KAZ.01.10.17ab">na tveva kuryādātmānaṃ devīṃ vā lakṣyamīśvaraḥ</l>
    <l xml:id="KAZ.01.10.17cd">śaucahetoramātyānāmetatkauṭilyadarśanam</l>
  </lg>
  <lg xml:id="KAZ.01.10.18">
    <l xml:id="KAZ.01.10.18ab">na dūṣaṇamaduṣṭasya viṣeṇevāmbhasaścaret</l>
    <l xml:id="KAZ.01.10.18cd">kadācidd hi praduṣṭasya nādhigamyeta bheṣajam</l>
  </lg>
  <lg xml:id="KAZ.01.10.19">
    <l xml:id="KAZ.01.10.19ab">kṛtā ca kaluṣābuddhirupadhābhiścaturvidhā</l>
    <l xml:id="KAZ.01.10.19cd">nāgatvāntaṃ nivarteta sthitā sattvavatāṃ dhṛtau</l>
  </lg>
  <lg xml:id="KAZ.01.10.20">
    <l xml:id="KAZ.01.10.20ab">tasmādbāhyamadhiṣṭhānaṃ kṛtvā kārye caturvidhe</l>
    <l xml:id="KAZ.01.10.20cd">śaucāśaucamamātyānāṃ rājā mārgeta sattribhiḥ</l>
  </lg>
</div>

<div n="1.11">
  <p xml:id="KAZ.01.11.01">upadhābhiḥ śuddhāmātyavargo gūḍhapuruṣānutpādayetkāpaṭikodāsthitagṛhapatikavaidehakatāpasavyañjanān sattritīṣkṇarasadabhikṣukīśca</p>
  <p xml:id="KAZ.01.11.02">paramarmajñaḥ pragalbhaśchātraḥ kāpaṭikaḥ</p>
  <p xml:id="KAZ.01.11.03">tamarthamānābhyāṃ protsāhya mantrī brūyāt rājānaṃ māṃ ca pramāṇaṃ kṛtvā yasya yadakuśalaṃ paśyasi tattadānīmeva pratyādiśa iti</p>
  <p xml:id="KAZ.01.11.04">pravrajyā pratyavasitaḥ prajñāśaucayukta udāsthitaḥ</p>
  <p xml:id="KAZ.01.11.05">sa vārttākarmapradiṣṭāyāṃ bhūmau prabhūtahiraṇyāntevāsī karma kārayet</p>
  <p xml:id="KAZ.01.11.06">karmaphalācca sarvapravrajitānāṃ grāsācchādanāvasathānpratividadhyāt</p>
  <p xml:id="KAZ.01.11.07">vṛttikāmāṃścopajapet etenaiva veṣeṇa rājārthaścaritavyo bhaktavetanakāle copasthātavyamiti</p>
  <p xml:id="KAZ.01.11.08">sarvapravrajitāśca svaṃ svaṃ vargamevamupajapeyuḥ</p>
  <p xml:id="KAZ.01.11.09">karṣako vṛttikṣīṇaḥ prajñāśaucayukto gṛhapatikavyañjanaḥ</p>
  <p xml:id="KAZ.01.11.10">sa kṛṣikarmapradiṣṭāyāṃ bhūmau iti samānaṃ pūrveṇa</p>
  <p xml:id="KAZ.01.11.11">vāṇijako vṛttikṣīṇaḥ prajñāśaucayukto vaidehakavyañjanaḥ</p>
  <p xml:id="KAZ.01.11.12">sa vaṇikkarmapradiṣṭāyāṃ bhūmau iti samānaṃ pūrveṇa</p>
  <p xml:id="KAZ.01.11.13">muṇḍo jaṭilo vā vṛttikāmastāpasavyañjanaḥ</p>
  <p xml:id="KAZ.01.11.14">sa nagarābhyāśe prabhūtamuṇḍajaṭilāntevāsī śākaṃ yavamuṣṭiṃ vā māsadvimāsāntaraṃ prakāśamaśnīyāt gūḍhamiṣṭamāhāram</p>
  <p xml:id="KAZ.01.11.15">vaidehakāntevāsinaścainaṃ samiddhayogairarcayeyuḥ</p>
  <p xml:id="KAZ.01.11.16">śiṣyāścāsyāvedayeyuḥ asau siddhaḥ sāmedhikaḥ iti</p>
  <p xml:id="KAZ.01.11.17">samedhāśāstibhiścābhigatānāmaṅgavidyayā śiṣyasaṃjñābhiśca karmāṇyabhijane avasitānyādiśet alpalābhamagnidāhaṃ corabhayaṃ dūṣyavadhaṃ tuṣṭidānaṃ videśapravṛttijñānamidamadya śvo vā bhaviṣyati idaṃ vā rājā kariṣyati iti</p>
  <p xml:id="KAZ.01.11.18">tadasya gūḍhāḥ sattriṇaśca sampādayeyuḥ</p>
  <p xml:id="KAZ.01.11.19">sattvaprajñāvākyaśaktisampannānāṃ rājabhāgyamanuvyāharetmantrisamyogaṃ ca brūyāt</p>
  <p xml:id="KAZ.01.11.20">mantrī caiṣāṃ vṛttikarmabhyāṃ viyateta</p>
  <p xml:id="KAZ.01.11.21">ye ca kāraṇādabhikruddhāstānarthamānābhyāṃ śamayet akāraṇakruddhāṃstūṣṇīṃ daṇḍena rājadviṣṭakāriṇaśca</p>
  <lg xml:id="KAZ.01.11.22">
    <l xml:id="KAZ.01.11.22ab">pūjitāścārthamānābhyāṃ rājñā rājopajīvinām</l>
    <l xml:id="KAZ.01.11.22cd">jānīyuḥ śaucamityetāḥ pañcasaṃsthāḥ prakīrtitāḥ</l>
  </lg>
</div>

<div n="1.12">
  <p xml:id="KAZ.01.12.01">saṃsargavidyāṃ ca</p>
  <p xml:id="KAZ.01.12.02">ye janapade śūrāstyaktātmāno hastinaṃ vyālaṃ vā dravyahetoḥ pratiyodhayeyuste tīkṣṇāḥ</p>
  <p xml:id="KAZ.01.12.03">ye bandhuṣu nihsnehāḥ krūrā alasāśca te rasadāḥ</p>
  <p xml:id="KAZ.01.12.04">parivrājikā vṛttikāmā daridrā vidhavā pragalbhā brāhmaṇyantaḥpure kṛtasatkārā mahāmātrakulānyabhigacchet</p>
  <p xml:id="KAZ.01.12.05">etayā muṇḍā vṛṣalyo vyākhyātāḥ | iti saṃcārāḥ</p>
  <p xml:id="KAZ.01.12.06">tān rājā svaviṣaye mantripurohitasenāpatiyuvarājadauvārikāntarvaṃśikapraśāstṛsamāhartṛsamnidhātṛpradeṣṭṛnāyakapauravyāvahārikakārmāntikamantripariṣadadhyakṣadaṇḍadurgāntapālāṭavikeṣu śraddheyadeśaveṣaśilpabhāṣābhijanāpadeśānbhaktitaḥ sāmarthyayogāccāpasarpayet</p>
  <p xml:id="KAZ.01.12.07">teṣāṃ bāhyaṃ cāraṃ chatrabhṛṅgāravyajanapādukāsanayānavāhanopagrāhiṇastīkṣṇā vidyuḥ</p>
  <p xml:id="KAZ.01.12.08">taṃ sattriṇaḥ saṃsthāsvarpayeyuḥ</p>
  <p xml:id="KAZ.01.12.09">sūdārālikasnāpakasaṃvāhakāstarakakalpakaprasādhakodakaparicārakā rasadāḥ kubjavāmanakirātamūkabadhirajaḍāndhacchadmāno naṭanartakagāyanavādakavāgjīvanakuśīlavāḥ striyaścābhyantaraṃ cāraṃ vidyuḥ</p>
  <p xml:id="KAZ.01.12.10">taṃ bhikṣkyaḥ saṃsthāsvaprayeyuḥ</p>
  <p xml:id="KAZ.01.12.11">saṃsthānāmantevāsinaḥ saṃjñālipibhiścārasaṃcāraṃ kuryuḥ</p>
  <p xml:id="KAZ.01.12.12">na cānyonyaṃ saṃsthāste vā vidyuḥ</p>
  <p xml:id="KAZ.01.12.13">bhikṣukīpratiṣedhe dvāhsthaparamparā mātāpitṛvyañjanāḥ śilpakārikāḥ kuśīlavā dāsyo vā gītapāṭhyavādyabhāṇḍagūḍhalekhyasaṃjñābhirvā cāraṃ nirhareyuḥ</p>
  <p xml:id="KAZ.01.12.14">dīrgharogonmādāgnirasavisargeṇa vā gūḍhanirgamanam</p>
  <p xml:id="KAZ.01.12.15">trayāṇāmekavākye sampratyayaḥ</p>
  <p xml:id="KAZ.01.12.16">teṣāmabhīkṣṇavinipāte tūṣṇīṃ daṇḍaḥ pratiṣedhaḥ</p>
  <p xml:id="KAZ.01.12.17">kaṇṭakaśodhanoktāścāpasarpāḥ pareṣu kṛtavetanā vaseyurasampātinaścārārtham</p>
  <p xml:id="KAZ.01.12.18">ta ubhayavetanāḥ</p>
  <lg xml:id="KAZ.01.12.19">
    <l xml:id="KAZ.01.12.19ab">gṛhītaputradārāṃśca kuryādubhayavetanān</l>
    <l xml:id="KAZ.01.12.19cd">tāṃścāriprahitānvidyātteṣāṃ śaucaṃ ca tadvidhaiḥ</l>
  </lg>
  <lg xml:id="KAZ.01.12.20">
    <l xml:id="KAZ.01.12.20ab">evaṃ śatrau ca mitre ca madhyame cāvapeccarān</l>
    <l xml:id="KAZ.01.12.20cd">udāsīne ca teṣāṃ ca tīrtheṣvaṣṭādaśasvapi</l>
  </lg>
  <lg xml:id="KAZ.01.12.21">
    <l xml:id="KAZ.01.12.21ab">antargṛhacarāsteṣāṃ kubjavāmanapaṇḍakāḥ</l>
    <l xml:id="KAZ.01.12.21cd">śilpavatyaḥ striyo mūkāścitrāśca mlecchajātayaḥ</l>
  </lg>
  <lg xml:id="KAZ.01.12.22">
    <l xml:id="KAZ.01.12.22ab">durgeṣu vaṇijaḥ saṃsthā durgānte siddhatāpasāḥ</l>
    <l xml:id="KAZ.01.12.22cd">karṣakodāsthitā rāṣṭre rāṣṭrānte vrajavāsinaḥ</l>
  </lg>
  <lg xml:id="KAZ.01.12.23">
    <l xml:id="KAZ.01.12.23ab">vane vanacarāḥ kāryāḥ śramaṇāṭavikādayaḥ</l>
    <l xml:id="KAZ.01.12.23cd">parapravṛttijñānārthāḥ śīghrāścāraparamparāḥ</l>
  </lg>
  <lg xml:id="KAZ.01.12.24">
    <l xml:id="KAZ.01.12.24ab">parasya caite boddhavyāstādṛśaireva tādṛśāḥ</l>
    <l xml:id="KAZ.01.12.24cd">cārasaṃcāriṇaḥ saṃsthā gūḍhāścāgūḍhasaṃjñitāḥ</l>
  </lg>
  <lg xml:id="KAZ.01.12.25">
    <l xml:id="KAZ.01.12.25ab">akṛtyān kṛtyapakṣīyairdarśitān kāryahetubhiḥ</l>
    <l xml:id="KAZ.01.12.25cd">parāpasarpajñānārthaṃ mukhyānanteṣu vāsayet</l>
  </lg>
</div>

<div n="1.13">
  <p xml:id="KAZ.01.13.01">kṛtamahāmātrāpasarpaḥ paurajānapadānapasarpayet</p>
  <p xml:id="KAZ.01.13.02">sattriṇo dvandvinastīrthasabhāpūgajanasamavāyeṣu vivādaṃ kuryuḥ</p>
  <p xml:id="KAZ.01.13.03">sarvaguṇasampannaścāyaṃ rājā śrūyate na cāsya kaścidguṇo dṛśyate yaḥ paurajānapadāndaṇḍakarābhyāṃ pīḍayati iti</p>
  <p xml:id="KAZ.01.13.04">tatra ye'nupraśaṃseyustānitarastaṃ ca pratiṣedhayet</p>
  <p xml:id="KAZ.01.13.05">mātsyanyāyābhibhūtāḥ prajā manuṃ vaivasvataṃ rājānaṃ cakrire</p>
  <p xml:id="KAZ.01.13.06">dhānyaṣaḍbhāgaṃ paṇyadaśabhāgaṃ hiraṇyaṃ cāsya bhāgadheyaṃ prakalpayāmāsuḥ</p>
  <p xml:id="KAZ.01.13.07">tena bhṛtā rājānaḥ prajānāṃ yogakṣemāvahāḥ</p>
  <p xml:id="KAZ.01.13.08">teṣāṃ kilbiṣamadaṇḍakarā harantyayogakṣemāvahāśca prajānām</p>
  <p xml:id="KAZ.01.13.09">tasmāduñchaṣaḍbhāgamāraṇyakāpi nirvapanti tasyaitadbhāgadheyaṃ yo'smān gopāyati iti</p>
  <p xml:id="KAZ.01.13.10">indrayamasthānametad rājānaḥ pratyakṣaheḍaprasādāḥ</p>
  <p xml:id="KAZ.01.13.11">tānavamanyamānāndaivo'pi daṇḍaḥ spṛśati</p>
  <p xml:id="KAZ.01.13.12">tasmād rājāno nāvamantavyāḥ</p>
  <p xml:id="KAZ.01.13.13">ityevaṃ kṣudrakānpratiṣedhayet</p>
  <p xml:id="KAZ.01.13.14">kiṃ vadantīṃ ca vidyuḥ</p>
  <p xml:id="KAZ.01.13.15">ye cāsya dhānyapaśuhiraṇyānyājīvanti tairupakurvanti vyasane'bhyudaye vā kupitaṃ bandhuṃ rāṣṭraṃ vā vyāvartayanti amitramāṭavikaṃ vā pratiṣedhayanti teṣāṃ muṇḍajaṭilavyañjanāstuṣṭātuṣṭatvaṃ vidyuḥ</p>
  <p xml:id="KAZ.01.13.16">tuṣṭānbhūyo'rthamānābhyāṃ pūjayet</p>
  <p xml:id="KAZ.01.13.17">atuṣṭāṃstuṣṭihetostyāgena sāmnā ca prasādayet</p>
  <p xml:id="KAZ.01.13.18">parasparādvā bhedayedenān sāmantāṭavikatatkulīnāparuddhebhyaśca</p>
  <p xml:id="KAZ.01.13.19">tathāpyatuṣyato daṇḍakarasādhanādhikāreṇa janapadavidveṣaṃ grāhayet</p>
  <p xml:id="KAZ.01.13.20">viviṣṭānupāṃśudaṇḍena janapadakopena vā sādhayet</p>
  <p xml:id="KAZ.01.13.21">guptaputradārānākarakarmānteṣu vā vāsayetpareṣāmāspadabhayāt</p>
  <p xml:id="KAZ.01.13.22">kruddhalubdhabhītamāninastu pareṣāṃ kṛtyāḥ</p>
  <p xml:id="KAZ.01.13.23">teṣāṃ kārtāntikanaimittikamauhūrtikavyañjanāḥ parasparābhisambandhamamitrāṭavikasambandhaṃ vā vidyuḥ</p>
  <p xml:id="KAZ.01.13.24">tuṣṭānarthamānābhyāṃ pūjayet</p>
  <p xml:id="KAZ.01.13.25">atuṣṭān sāmadānabhedadaṇḍaiḥ sādhayet</p>
  <lg xml:id="KAZ.01.13.26">
    <l xml:id="KAZ.01.13.26ab">evaṃ svaviṣaye kṛtyānakṛtyāṃśca vicakṣaṇaḥ</l>
    <l xml:id="KAZ.01.13.26cd">paropajāpātsamrakṣetpradhānān kṣudrakānapi</l>
  </lg>
</div>

<div n="1.14">
  <p xml:id="KAZ.01.14.01">kṛtyākṛtyapakṣopagrahaḥ svaviṣaye vyākhyātaḥ paraviṣaye vācyaḥ</p>
  <p xml:id="KAZ.01.14.02">saṃśrutyārthānvipralabdhaḥ tulyakāriṇoḥ śilpe vopakāre vā vimānitaḥ vallabhāvaruddhaḥ samāhūya parājitaḥ pravāsopataptaḥ kṛtvā vyayamalabdhakāryaḥ svadharmāddāyādyādvoparuddhaḥ mānādhikārābhyāṃ bhraṣṭaḥ kulyairantarhitaḥ prasabhābhimṛṣṭastrīkaḥ kārābhinyastaḥ paroktadaṇḍitaḥ mithyācāravāritaḥ sarvasvamāhāritaḥ bandhanaparikliṣṭaḥ pravāsitabandhuḥ iti kruddhavargaḥ</p>
  <p xml:id="KAZ.01.14.03">svayamupahataḥ viprakṛtaḥ pāpakarmābhikhyātaḥ tulyadoṣadaṇḍenodvignaḥ paryāttabhūmiḥ daṇḍenopanataḥ sarvādhikaraṇasthaḥ sahasopacitārthaḥ tatkulīnopāśaṃsuḥ pradviṣṭo rājñā rājadveṣī ca iti bhītavargaḥ</p>
  <p xml:id="KAZ.01.14.04">parikṣīṇaḥ anyāttasvaḥ kadaryaḥ vyasanī atyāhitavyavahāraśca iti lubdhavargaḥ</p>
  <p xml:id="KAZ.01.14.05">ātmasambhāvitaḥ mānakāmaḥ śatrupūjāmarṣitaḥ nīcairupahitaḥ tīkṣṇaḥ sāhasikaḥ bhogenāsaṃtuṣṭaḥ iti mānivargaḥ</p>
  <p xml:id="KAZ.01.14.06">teṣāṃ muṇḍajaṭilavyañjanairyo yadbhaktiḥ kṛtyapakṣīyastaṃ tenopajāpayet</p>
  <p xml:id="KAZ.01.14.07">yathā madāndho hastī mattenādhiṣṭhito yad yadāsādayati tatsarvaṃ pramṛdnāti evamayamaśāstracakṣurandho rājā paurajānapadavadhāyābhyutthitaḥ śakyamasya pratihastiprotsāhanenāpakartumamarṣaḥ kriyatāmiti kruddhavargamupajāpayet</p>
  <p xml:id="KAZ.01.14.08">yathā līnaḥ sarpo yasmādbhayaṃ paśyati tatra viṣamutsṛjati evamayaṃ rājā jātadoṣāśaṅkastvayi purā krodhaviṣamutsṛjati anyatra gamyatāmiti bhītavargaṃ upajāpayet</p>
  <p xml:id="KAZ.01.14.09">yathā śvagaṇināṃ dhenuḥ śvabhyo duhyate na brāhmaṇebhyaḥ evamayaṃ rājā sattvaprajñāvākyaśaktihīnebhyo duhyate nātmaguṇasampannebhyaḥ asau rājā puruṣaviśeṣajñaḥ tatra gamyatāmiti lubdhavargaṃ upajāpayet</p>
  <p xml:id="KAZ.01.14.10">yathā caṇḍālodapānaścaṇḍālānāmevopabhogyo nānyeṣāmevamayaṃ rājā nīco nīcānāmevopabhogyo na tvadvidhānāmāryāṇāmasau rājā puruṣaviśeṣajñaḥ tatra gamyatāmiti mānivargamupajāpayet</p>
  <lg xml:id="KAZ.01.14.11">
    <l xml:id="KAZ.01.14.11ab">tatheti pratipannāṃstān saṃhitānpaṇakarmaṇā</l>
    <l xml:id="KAZ.01.14.11cd">yojayeta yathāśakti sāpasarpān svakarmasu</l>
  </lg>
  <lg xml:id="KAZ.01.14.12">
    <l xml:id="KAZ.01.14.12ab">labheta sāmadānābhyāṃ kṛtyāṃśca parabhūmiṣu</l>
    <l xml:id="KAZ.01.14.12cd">akṛtyānbhedadaṇḍābhyāṃ paradoṣāṃśca darśayan</l>
  </lg>
</div>

<div n="1.15">
  <p xml:id="KAZ.01.15.01">kṛtasvapakṣaparapakṣopagrahaḥ kāryārambhāṃścintayet</p>
  <p xml:id="KAZ.01.15.02">mantrapūrvāḥ sarvārambhāḥ</p>
  <p xml:id="KAZ.01.15.03">taduddeśaḥ saṃvṛtaḥ kathānāmanihśrāvī pakṣibhirapyanālokyaḥ syāt</p>
  <p xml:id="KAZ.01.15.04">śrūyate hi śukasārikābhirmantro bhinnaḥ śvabhirapyanyaiśca tiryagyonibhiriti</p>
  <p xml:id="KAZ.01.15.05">tasmānmantroddeśamanāyukto nopagacchet</p>
  <p xml:id="KAZ.01.15.06">ucchidyeta mantrabhedī</p>
  <p xml:id="KAZ.01.15.07">mantrabhedo hi dūtāmātyasvāmināmiṅgitākārābhyām</p>
  <p xml:id="KAZ.01.15.08">iṅgitamanyathāvṛttiḥ</p>
  <p xml:id="KAZ.01.15.09">ākṛtigrahaṇamākāraḥ</p>
  <p xml:id="KAZ.01.15.10">tasya saṃvaraṇamāyuktapuruṣarakṣaṇamākāryakālāditi</p>
  <p xml:id="KAZ.01.15.11">teṣāṃ hi pramādamadasuptapralāpāḥ kāmādirutsekaḥ pracchanno'vamato vā mantraṃ bhinatti</p>
  <p xml:id="KAZ.01.15.12">tasmādādrakṣenmantram</p>
  <p xml:id="KAZ.01.15.13">mantrabhedo hyayogakṣemakaro rājñastadāyuktapuruṣāṇāṃ ca</p>
  <p xml:id="KAZ.01.15.14">tasmādguhyameko mantrayeta iti bhāradvājaḥ</p>
  <p xml:id="KAZ.01.15.15">mantriṇāmapi hi mantriṇo bhavanti teṣāmapyanye</p>
  <p xml:id="KAZ.01.15.16">saiṣā mantriparamparā mantraṃ bhinatti</p>
  <lg xml:id="KAZ.01.15.17">
    <l xml:id="KAZ.01.15.17ab">tasmānnāsya pare vidyuḥ karma kiṃciccikīrṣitam</l>
    <l xml:id="KAZ.01.15.17cd">ārabdhārastu jānīyurārabdhaṃ kṛtameva vā</l>
  </lg>
  <p xml:id="KAZ.01.15.18">naikasya mantrasiddhirasti iti viśālākṣaḥ</p>
  <p xml:id="KAZ.01.15.19">pratyakṣaparokṣānumeyā hi rājavṛttiḥ</p>
  <p xml:id="KAZ.01.15.20">anupalabdhasya jñānamupalabdhasya niścitabalādhānamarthadvaidhasya saṃśayacchedanamekadeśadṛṣṭasya śeṣopalabdhiriti mantrisādhyametat</p>
  <p xml:id="KAZ.01.15.21">tasmādbuddhivṛddhaiḥ sārdhamadhyāsīta mantram</p>
  <lg xml:id="KAZ.01.15.22">
    <l xml:id="KAZ.01.15.22ab">na kaṃcidavamanyeta sarvasya śṛṇuyānmatam</l>
    <l xml:id="KAZ.01.15.22cd">bālasyāpyarthavadvākyamupayuñjīta paṇḍitaḥ</l>
  </lg>
  <p xml:id="KAZ.01.15.23">etanmantrajñānaṃ naitanmantrarakṣaṇamiti pārāśarāḥ</p>
  <p xml:id="KAZ.01.15.24">yadasya kāryamabhipretaṃ tatpratirūpakaṃ mantriṇaḥ pṛcchetkāryamidamevamāsīt evaṃ vā yadi bhavettatkathaṃ kartavyamiti</p>
  <p xml:id="KAZ.01.15.25">te yathā brūyustatkuryāt</p>
  <p xml:id="KAZ.01.15.26">evaṃ mantropalabdhiḥ saṃvṛtiśca bhavati iti</p>
  <p xml:id="KAZ.01.15.27">neti piśunaḥ</p>
  <p xml:id="KAZ.01.15.28">mantriṇo hi vyavahitamarthaṃ vṛttamavṛttaṃ vā pṛṣṭā anādareṇa bruvanti prakāśayanti vā</p>
  <p xml:id="KAZ.01.15.29">sa doṣaḥ</p>
  <p xml:id="KAZ.01.15.30">tasmātkarmasu ye yeṣvabhipretāstaiḥ saha mantrayeta</p>
  <p xml:id="KAZ.01.15.31">tairmantrayamāṇo hi mantrasiddhiṃ guptiṃ ca labhate iti</p>
  <p xml:id="KAZ.01.15.32">neti kauṭilyaḥ</p>
  <p xml:id="KAZ.01.15.33">anavasthā hyeṣā</p>
  <p xml:id="KAZ.01.15.34">mantribhistribhiścaturbhirvā saha mantrayeta</p>
  <p xml:id="KAZ.01.15.35">mantrayamāṇo hyekenārthakṛcchreṣu niścayaṃ nādhigacchet</p>
  <p xml:id="KAZ.01.15.36">ekaśca mantrī yatheṣṭamanavagrahaścarati</p>
  <p xml:id="KAZ.01.15.37">dvābhyāṃ mantrayamāṇo dvābhyāṃ saṃhatābhyāmavagṛhyate vigṛhītābhyāṃ vināśyate</p>
  <p xml:id="KAZ.01.15.38">tattriṣu catuṣu vā kṛcchreṇopapadyate</p>
  <p xml:id="KAZ.01.15.39">mahādoṣamupapannaṃ tu bhavati</p>
  <p xml:id="KAZ.01.15.40">tataḥ pareṣu kṛcchreṇārthaniścayo gamyate mantro vā rakṣyate</p>
  <p xml:id="KAZ.01.15.41">deśakālakāryavaśena tvekena saha dvābhyāmeko vā yathāsāmarthyaṃ mantrayeta</p>
  <p xml:id="KAZ.01.15.42">karmaṇāmārambhopāyaḥ puruṣadravyasampaddeśakālavibhāgo vinipātapratīkāraḥ kāryasiddhiriti pañcāṅgo mantraḥ</p>
  <p xml:id="KAZ.01.15.43">tānekaikaśaḥ pṛcchetsamastāṃśca</p>
  <p xml:id="KAZ.01.15.44">hetubhiścaiṣāṃ matipravivekānvidyāt</p>
  <p xml:id="KAZ.01.15.45">avāptārthaḥ kālaṃ nātikrāmayet</p>
  <p xml:id="KAZ.01.15.46">na dīrghakālaṃ mantrayeta na teṣāṃ pakṣīyairyeṣāmapakuryāt</p>
  <p xml:id="KAZ.01.15.47">mantripariṣadaṃ dvādaśāmātyān kurvīta iti mānavāḥ</p>
  <p xml:id="KAZ.01.15.48">ṣoḍaśa iti bārhaspatyāḥ</p>
  <p xml:id="KAZ.01.15.49">viṃśatimityauśanasāḥ</p>
  <p xml:id="KAZ.01.15.50">yathāsāmarthyamiti kauṭilyaḥ</p>
  <p xml:id="KAZ.01.15.51">te hyasya svapakṣaṃ parapakṣaṃ ca cintayeyuḥ</p>
  <p xml:id="KAZ.01.15.52">akṛtārambhamārabdhānuṣṭhānamanuṣṭhitaviśeṣaṃ niyogasampadaṃ ca karmaṇāṃ kuryuḥ</p>
  <p xml:id="KAZ.01.15.53">āsannaiḥ saha karmāṇi paśyet</p>
  <p xml:id="KAZ.01.15.54">anāsannaiḥ saha pattrasampreṣaṇena mantrayeta</p>
  <p xml:id="KAZ.01.15.55">indrasya hi mantripariṣadṛṣīṇāṃ sahasram</p>
  <p xml:id="KAZ.01.15.56">sa taccakṣuḥ</p>
  <p xml:id="KAZ.01.15.57">tasmādimaṃ dvyakṣaṃ sahasrākṣamāhuḥ</p>
  <p xml:id="KAZ.01.15.58">ātyayike kārye mantriṇo mantripariṣadaṃ cāhūya brūyāt</p>
  <p xml:id="KAZ.01.15.59">tatra yadbhūyiṣṭhā brūyuḥ kāryasiddhikaraṃ vā tatkuryāt</p>
  <p xml:id="KAZ.01.15.60">kurvataśca</p>
  <lg xml:id="KAZ.01.15.60">
    <l xml:id="KAZ.01.15.60ab">nāsya guhyaṃ pare vidyuśchidraṃ vidyātparasya ca</l>
    <l xml:id="KAZ.01.15.60cd">gūhetkūrmevāṅgāni yatsyādvivṛtamātmanaḥ</l>
  </lg>
  <lg xml:id="KAZ.01.15.61">
    <l xml:id="KAZ.01.15.61ab">yathā hyaśrotriyaḥ śrāddhaṃ na satāṃ bhoktumarhati</l>
    <l xml:id="KAZ.01.15.61cd">evamaśrutaśāstrārtho na mantraṃ śrotumarhati</l>
  </lg>
</div>

<div n="1.16">
  <p xml:id="KAZ.01.16.01">udvṛttamantro dūtapraṇidhiḥ</p>
  <p xml:id="KAZ.01.16.02">amātyasampadopeto nisṛṣṭārthaḥ</p>
  <p xml:id="KAZ.01.16.03">pādaguṇahīnaḥ parimitārthaḥ</p>
  <p xml:id="KAZ.01.16.04">ardhaguṇahīnaḥ śāsanaharaḥ</p>
  <p xml:id="KAZ.01.16.05">suprativihitayānavāhanapuruṣaparivāpaḥ pratiṣṭheta</p>
  <p xml:id="KAZ.01.16.06">śāsanamevaṃ vācyaḥ paraḥ sa vakṣyatyevam tasyedaṃ prativākyamevamatisaṃdhātavyamityadhīyāno gacchet</p>
  <p xml:id="KAZ.01.16.07">aṭavyantapālapurarāṣṭramukhyaiśca pratisaṃsargaṃ gacchet</p>
  <p xml:id="KAZ.01.16.08">anīkasthānayuddhapratigrahāpasārabhūmīrātmanaḥ parasya cāvekṣeta</p>
  <p xml:id="KAZ.01.16.09">durgarāṣṭrapramāṇaṃ sāravṛttigupticchidrāṇi copalabheta</p>
  <p xml:id="KAZ.01.16.10">parādhiṣṭhānamanujñātaḥ praviśet</p>
  <p xml:id="KAZ.01.16.11">śāsanaṃ ca yathoktaṃ brūyātprāṇābādhe'pi dṛṣṭe</p>
  <p xml:id="KAZ.01.16.12">parasya vāci vaktre dṛṣṭyāṃ ca prasādaṃ vākyapūjanamiṣṭaparipraśnaṃ guṇakathāsaṅgamāsannamāsanaṃ satkāramiṣṭeṣu smaraṇaṃ viśvāsagamanaṃ ca lakṣayettuṣṭasya viparītamatuṣṭasya</p>
  <p xml:id="KAZ.01.16.13">taṃ brūyātdūtamukhā hi rājānaḥ tvaṃ cānye ca</p>
  <p xml:id="KAZ.01.16.14">tasmādudyateṣvapi śastreṣu yathoktaṃ vaktāro dūtāḥ</p>
  <p xml:id="KAZ.01.16.15">teṣāmantāvasāyino'pyavadhyāḥ kimaṅga punarbrāhmaṇāḥ</p>
  <p xml:id="KAZ.01.16.16">parasyaitadvākyam</p>
  <p xml:id="KAZ.01.16.17">eṣa dūtadharmaḥ iti</p>
  <p xml:id="KAZ.01.16.18">vasedavisṛṣṭaḥ pūjayā notsiktaḥ</p>
  <p xml:id="KAZ.01.16.19">pareṣu balitvaṃ na manyeta</p>
  <p xml:id="KAZ.01.16.20">vākyamaniṣṭaṃ saheta</p>
  <p xml:id="KAZ.01.16.21">striyaḥ pānaṃ ca varjayet</p>
  <p xml:id="KAZ.01.16.22">ekaḥ śayīta</p>
  <p xml:id="KAZ.01.16.23">suptamattayorhi bhāvajñānaṃ dṛṣṭam</p>
  <p xml:id="KAZ.01.16.24">kṛtyapakṣopajāpamakṛtyapakṣe gūḍhapraṇidhānaṃ rāgāparāgau bhartari randhraṃ ca prakṛtīnāṃ tāpasavaidehakavyañjanābhyāmupalabheta tayorantevāsibhiścikitsakapāṣaṇḍavyañjanobhayavetanairvā</p>
  <p xml:id="KAZ.01.16.25">teṣāmasambhāṣāyāṃ yācakamattonmattasuptapralāpaiḥ puṇyasthānadevagṛhacitralekhyasaṃjñābhirvā cāramupalabheta</p>
  <p xml:id="KAZ.01.16.26">upalabdhasyopajāpamupeyāt</p>
  <p xml:id="KAZ.01.16.27">pareṇa coktaḥ svāsāṃ prakṛtīnāṃ pramāṇaṃ nācakṣīta</p>
  <p xml:id="KAZ.01.16.28">sarvaṃ veda bhavāniti brūyātkāryasiddhikaraṃ vā</p>
  <p xml:id="KAZ.01.16.29">kāryasyāsiddhāv uparudhyamānastarkayetkiṃ bharturme vyasanamāsannaṃ paśyan svaṃ vā vyasanaṃ pratikartukāmaḥ pārṣṇigrāhamāsāramantaḥkopamāṭavikaṃ vā samutthāpayitukāmaḥ mitramākrandaṃ vā vyāghātayitukāmaḥ svaṃ vā parato vigrahamantaḥkopamāṭavikaṃ vā pratikartukāmaḥ saṃsiddhaṃ vā me bharturyātrākālamabhihantukāmaḥ sasyapaṇyakupyasaṃgrahaṃ durgakarma balasamuddānaṃ vā kartukāmaḥ svasainyānāṃ vā vyāyāmasya deśakālāvākāṅkṣamāṇaḥ paribhavapramādābhyāṃ vā saṃsargānubandhārthī vā māmuparuṇaddhi iti</p>
  <p xml:id="KAZ.01.16.30">jñātvā vasedapasaredvā</p>
  <p xml:id="KAZ.01.16.31">prayojanamiṣṭamavekṣeta vā</p>
  <p xml:id="KAZ.01.16.32">śāsanamaniṣṭamuktvā bandhavadhabhayādavisṛṣṭo'pyapagacchet anyathā niyamyeta</p>
  <lg xml:id="KAZ.01.16.33">
    <l xml:id="KAZ.01.16.33ab">preṣaṇaṃ saṃdhipālatvaṃ pratāpo mitrasaṃgrahaḥ</l>
    <l xml:id="KAZ.01.16.33cd">upajāpaḥ suhṛdbhedo gūḍhadaṇḍātisāraṇam</l>
  </lg>
  <lg xml:id="KAZ.01.16.34">
    <l xml:id="KAZ.01.16.34ab">bandhuratnāpaharaṇaṃ cārajñānaṃ parākramaḥ</l>
    <l xml:id="KAZ.01.16.34cd">samādhimokṣo dūtasya karma yogasya cāśrayaḥ</l>
  </lg>
  <lg xml:id="KAZ.01.16.35">
    <l xml:id="KAZ.01.16.35ab">svadūtaiḥ kārayedetatparadūtāṃśca rakṣayet</l>
    <l xml:id="KAZ.01.16.35cd">pratidūtāpasarpābhyāṃ dṛśyādṛśyaiśca rakṣibhiḥ</l>
  </lg>
</div>

<div n="1.17">
  <p xml:id="KAZ.01.17.01">rakṣito rājā rājyaṃ rakṣatyāsannebhyaḥ parebhyaśca pūrvaṃ dārebhyaḥ putrebhyaśca</p>
  <p xml:id="KAZ.01.17.02">dārarakṣaṇaṃ niśāntapraṇidhau vakṣyāmaḥ</p>
  <p xml:id="KAZ.01.17.03">putrarakṣaṇaṃ tu</p>
  <p xml:id="KAZ.01.17.04">janmaprabhṛti rājaputrān rakṣet</p>
  <p xml:id="KAZ.01.17.05">karkaṭakasadharmāṇo hi janakabhakṣā rājaputrāḥ</p>
  <p xml:id="KAZ.01.17.06">teṣāmajātasnehe pitaryupāṃśudaṇḍaḥ śreyāniti bhāradvājaḥ</p>
  <p xml:id="KAZ.01.17.07">nṛśaṃsamaduṣṭavadhaḥ kṣatrabījavināśaśca iti viśālākṣaḥ</p>
  <p xml:id="KAZ.01.17.08">tasmādekasthānāvarodhaḥ śreyāniti</p>
  <p xml:id="KAZ.01.17.09">ahibhayametaditi pārāśarāḥ</p>
  <p xml:id="KAZ.01.17.10">kumāro hi vikramabhayānmāṃ pitāvaruṇaddhi iti jñātvā tamevāṅke kuryāt</p>
  <p xml:id="KAZ.01.17.11">tasmādantapāladurge vāsaḥ śreyāniti</p>
  <p xml:id="KAZ.01.17.12">aurabhraṃ bhayametaditi piśunaḥ</p>
  <p xml:id="KAZ.01.17.13">pratyāpatterhi tadeva kāraṇaṃ jñātvāntapālasakhaḥ syāt</p>
  <p xml:id="KAZ.01.17.14">tasmātsvaviṣayādapakṛṣṭe sāmantadurge vāsaḥ śreyāniti</p>
  <p xml:id="KAZ.01.17.15">vatsasthānametaditi kauṇapadantaḥ</p>
  <p xml:id="KAZ.01.17.16">vatseneva hi dhenuṃ pitaramasya sāmanto duhyāt</p>
  <p xml:id="KAZ.01.17.17">tasmānmātṛbandhuṣu vāsaḥ śreyāniti</p>
  <p xml:id="KAZ.01.17.18">dhvajasthānametaditi vātavyādhiḥ</p>
  <p xml:id="KAZ.01.17.19">tena hi dhvajenāditikauśikavadasya mātṛbāndhavā bhikṣeran</p>
  <p xml:id="KAZ.01.17.20">tasmādgrāmya sukheṣvenamavasṛjet</p>
  <p xml:id="KAZ.01.17.21">sukhoparuddhā hi putrāḥ pitaraṃ nābhidruhyanti iti</p>
  <p xml:id="KAZ.01.17.22">jīvanmaraṇametaditi kauṭilyaḥ</p>
  <p xml:id="KAZ.01.17.23">kāṣṭhamiva ghuṇajagdhaṃ rājakulamavinītaputramabhiyuktamātraṃ bhajyeta</p>
  <p xml:id="KAZ.01.17.24">tasmādṛtumatyāṃ mahiṣyāmṛtvijaścarumaindrābārhaspatyaṃ nirvapeyuḥ</p>
  <p xml:id="KAZ.01.17.25">āpannasattvāyāḥ kaumārabhṛtyo garbhabharmaṇi prasave ca viyateta</p>
  <p xml:id="KAZ.01.17.26">prajātāyāḥ putrasaṃskāraṃ purohitaḥ kuryāt</p>
  <p xml:id="KAZ.01.17.27">samarthaṃ tadvido vinayeyuḥ</p>
  <p xml:id="KAZ.01.17.28">sattriṇāmekaścainaṃ mṛgayādyūtamadyastrībhiḥ pralobhayetpitari vikramya rājyaṃ gṛhāṇa iti</p>
  <p xml:id="KAZ.01.17.29">tamanyaḥ sattrī pratiṣedhayet ityāmbhīyāḥ</p>
  <p xml:id="KAZ.01.17.30">mahādoṣamabuddhabodhanamitkauṭilyaḥ</p>
  <p xml:id="KAZ.01.17.31">navaṃ hi dravyaṃ yena yenārthajātenopadihyate tattadācūṣati</p>
  <p xml:id="KAZ.01.17.32">evamayaṃ navabuddhiryad yaducyate tattacchāstropadeśamivābhijānāti</p>
  <p xml:id="KAZ.01.17.33">tasmāddharmyamarthyaṃ cāsyopadiśennādharmyamanarthyaṃ ca</p>
  <p xml:id="KAZ.01.17.34">sattriṇastvenaṃ tava smaḥ iti vadantaḥ pālayeyuḥ</p>
  <p xml:id="KAZ.01.17.35">yauvanotsekātparastrīṣu manaḥ kurvāṇamāryāvyañjanābhiḥ strībhiramedhyābhiḥ śūnyāgāreṣu rātrāv udvejayeyuḥ</p>
  <p xml:id="KAZ.01.17.36">madyakāmaṃ yogapānenodvejayeyuḥ</p>
  <p xml:id="KAZ.01.17.37">dyūtakāmaṃ kāpaṭikairudvejayeyuḥ</p>
  <p xml:id="KAZ.01.17.38">mṛgayākāmaṃ pratirodhakavyañjanaistrāsayeyuḥ</p>
  <p xml:id="KAZ.01.17.39">pitari vikramabuddhiṃ tathā ityanupraviśya bhedayeyuḥ aprārthanīyo rājā vipanne ghātaḥ sampanne narakapātaḥ saṃkrośaḥ prajābhirekaloṣṭavadhaśca iti</p>
  <p xml:id="KAZ.01.17.40">virāgaṃ vedayeyuḥ</p>
  <p xml:id="KAZ.01.17.41">priyamekaputraṃ badhnīyāt</p>
  <p xml:id="KAZ.01.17.42">bahuputraḥ pratyantamanyaviṣayaṃ vā preṣayed yatra garbhaḥ paṇyaṃ ḍimbo vā na bhavet</p>
  <p xml:id="KAZ.01.17.43">ātmasampannaṃ saināpatye yauvarājye vā sthāpayet</p>
  <p xml:id="KAZ.01.17.44">buddhimānnāhāryabuddhirdurbuddhiriti putraviśeṣāḥ</p>
  <p xml:id="KAZ.01.17.45">śiṣyamāṇo dharmārthāv upalabhate cānutiṣṭhati ca buddhimān</p>
  <p xml:id="KAZ.01.17.46">upalabhamāno nānutiṣṭhatyāhāryabuddhiḥ</p>
  <p xml:id="KAZ.01.17.47">apāyanityo dharmārthadveṣī ceti durbuddhiḥ</p>
  <p xml:id="KAZ.01.17.48">sa yadyekaputraḥ putrotpattāvasya prayateta</p>
  <p xml:id="KAZ.01.17.49">putrikāputrānutpādayedvā</p>
  <p xml:id="KAZ.01.17.50">vṛddhastu vyādhito vā rājā mātṛbandhukulyaguṇavatsāmantānāmanyatamena kṣetre bījamutpādayet</p>
  <p xml:id="KAZ.01.17.51">na caikaputramavinītaṃ rājye sthāpayet</p>
  <lg xml:id="KAZ.01.17.52">
    <l xml:id="KAZ.01.17.52ab">bahūnāmekasamrodhaḥ pitā putrahito bhavet</l>
    <l xml:id="KAZ.01.17.52cd">anyatrāpada aiśvaryaṃ jyeṣṭhabhāgi tu pūjyate</l>
  </lg>
  <lg xml:id="KAZ.01.17.53">
    <l xml:id="KAZ.01.17.53ab">kulasya vā bhaved rājyaṃ kulasaṃgho hi durjayaḥ</l>
    <l xml:id="KAZ.01.17.53cd">arājavyasanābādhaḥ śaśvadāvasati kṣitim</l>
  </lg>
</div>

<div n="1.18">
  <p xml:id="KAZ.01.18.01">vinīto rājaputraḥ kṛcchravṛttirasadṛśe karmaṇi niyuktaḥ pitaramanuvarteta anyatra prāṇābādhakaprakṛtikopakapātakebhyaḥ</p>
  <p xml:id="KAZ.01.18.02">puṇye karmaṇi niyuktaḥ puruṣamadhiṣṭhātāraṃ yācet</p>
  <p xml:id="KAZ.01.18.03">puruṣādhiṣṭhitaśca saviśeṣamādeśamanutiṣṭhet</p>
  <p xml:id="KAZ.01.18.04">abhirūpaṃ ca karmaphalamaupāyanikaṃ ca lābhaṃ piturupanāyayet</p>
  <p xml:id="KAZ.01.18.05">tathāpyatuṣyantamanyasminputre dāreṣu vā snihyantamaraṇyāyāpṛccheta</p>
  <p xml:id="KAZ.01.18.06">bandhavadhabhayādvā yaḥ sāmanto nyāyavṛttirdhārmikaḥ satyavāgavisaṃvādakaḥ pratigrahītā mānayitā cābhipannānāṃ tamāśrayeta</p>
  <p xml:id="KAZ.01.18.07">tatrasthaḥ kośadaṇḍasampannaḥ pravīrapuruṣakanyāsambandhamaṭavīsambandhaṃ kṛtyapakṣopagrahaṃ ca kuryāt</p>
  <p xml:id="KAZ.01.18.08">ekacaraḥ suvarṇapākamaṇirāgahemarūpyapaṇyākarakarmāntānājīvet</p>
  <p xml:id="KAZ.01.18.09">pāṣaṇḍasaṃghadravyamaśrotriyopabhogyaṃ vā devadravyamāḍhyavidhavādravyaṃ vā gūḍhamanupraviśya sārthayānapātrāṇi ca madanarasayogenātisaṃdhāyāpaharet</p>
  <p xml:id="KAZ.01.18.10">pāragrāmikaṃ vā yogamātiṣṭhet</p>
  <p xml:id="KAZ.01.18.11">mātuḥ parijanopagraheṇa vā ceṣṭeta</p>
  <p xml:id="KAZ.01.18.12">kāruśilpikuśīlavacikitsakavāgjīvanapāṣaṇḍacchadmabhirvā naṣṭarūpastadvyañjanasakhaśchidreṣu praviśya rājñaḥ śastrarasābhyāṃ prahṛtya brūyāt ahamasau kumāraḥ sahabhogyamidaṃ rājyameko nārhati bhoktum ye kāmayante māṃ bhartuṃ tānahaṃ dviguṇena bhaktavetanenopasthāsyāmi iti | ityaparuddhavṛttam</p>
  <p xml:id="KAZ.01.18.13">aparuddhaṃ tu mukhyaputrāpasarpāḥ pratipādyānayeyuḥ mātā vā pratigṛhītā</p>
  <p xml:id="KAZ.01.18.14">tyaktaṃ gūḍhapuruṣāḥ śastrarasābhyāṃ hanyuḥ</p>
  <p xml:id="KAZ.01.18.15">atyaktaṃ tulyaśīlābhiḥ strībhiḥ pānena mṛgayayā vā prasañjayitvā rātrāv upagṛhyānayeyuḥ</p>
  <lg xml:id="KAZ.01.18.16">
    <l xml:id="KAZ.01.18.16ab">upasthitaṃ ca rājyena madūrdhvamiti sāntvayet</l>
    <l xml:id="KAZ.01.18.16cd">ekasthamatha samrundhyātputravāṃstu pravāsayet</l>
  </lg>
</div>

<div n="1.19">
  <p xml:id="KAZ.01.19.01">rājānamutthitamanūttiṣṭhante bhṛtyāḥ</p>
  <p xml:id="KAZ.01.19.02">pramādyantamanupramādyanti</p>
  <p xml:id="KAZ.01.19.03">karmāṇi cāsya bhakṣayanti</p>
  <p xml:id="KAZ.01.19.04">dviṣadbhiścātisaṃdhīyate</p>
  <p xml:id="KAZ.01.19.05">tasmādutthānamātmanaḥ kurvīta</p>
  <p xml:id="KAZ.01.19.06">nālikābhiraharaṣṭadhā rātriṃ ca vibhajet chāyāpramāṇena vā</p>
  <p xml:id="KAZ.01.19.07">tripauruṣī pauruṣī caturaṅgulā naṣṭacchāyo madhyāhneti catvāraḥ pūrve divasasyāṣṭabhāgāḥ</p>
  <p xml:id="KAZ.01.19.08">taiḥ paścimā vyākhyātāḥ</p>
  <p xml:id="KAZ.01.19.09">tatra pūrve divasasyāṣṭabhāge rakṣāvidhānamāyavyayau ca śṛṇuyāt</p>
  <p xml:id="KAZ.01.19.10">dvitīye paurajānapadānāṃ kāryāṇi paśyet</p>
  <p xml:id="KAZ.01.19.11">tṛtīye snānabhojanaṃ seveta svādhyāyaṃ ca kurvīta</p>
  <p xml:id="KAZ.01.19.12">caturthe hiraṇyapratigrahamadhyakṣāṃśca kurvīta</p>
  <p xml:id="KAZ.01.19.13">pañcame mantripariṣadā pattrasampreṣaṇena mantrayeta cāraguhyabodhanīyāni ca budhyeta</p>
  <p xml:id="KAZ.01.19.14">ṣaṣṭhe svairavihāraṃ mantraṃ vā seveta</p>
  <p xml:id="KAZ.01.19.15">saptame hastyaśvarathāyudhīyānpaśyet</p>
  <p xml:id="KAZ.01.19.16">aṣṭame senāpatisakho vikramaṃ cintayet</p>
  <p xml:id="KAZ.01.19.17">pratiṣṭhite'hani saṃdhyāmupāsīta</p>
  <p xml:id="KAZ.01.19.18">prathame rātribhāge gūḍhapuruṣānpaśyet</p>
  <p xml:id="KAZ.01.19.19">dvitīye snānabhojanaṃ kurvīta svādhyāyaṃ ca</p>
  <p xml:id="KAZ.01.19.20">tṛtīye tūryaghoṣeṇa saṃviṣṭaścaturthapañcamau śayīta</p>
  <p xml:id="KAZ.01.19.21">ṣaṣṭhe tūryaghoṣeṇa pratibuddhaḥ śāstramitikartavyatāṃ ca cintayet</p>
  <p xml:id="KAZ.01.19.22">saptame mantramadhyāsīta gūḍhapuruṣāṃśca preṣayet</p>
  <p xml:id="KAZ.01.19.23">aṣṭame ṛtvigācāryapurohitasvastyayanāni pratigṛhṇīyāt cikitsakamāhānasikamauhūrtikāṃśca paśyet</p>
  <p xml:id="KAZ.01.19.24">savastāṃ dhenuṃ vṛṣabhaṃ ca pradakṣiṇīkṛtyopasthānaṃ gacchet</p>
  <p xml:id="KAZ.01.19.25">ātmabalānukūlyena vā niśāharbhāgānpravibhajya kāryāṇi seveta</p>
  <p xml:id="KAZ.01.19.26">upasthānagataḥ kāryārthināmadvārāsaṅgaṃ kārayet</p>
  <p xml:id="KAZ.01.19.27">durdarśo hi rājā kāryākāryaviparyāsamāsannaiḥ kāryate</p>
  <p xml:id="KAZ.01.19.28">tena prakṛtikopamarivaśaṃ vā gacchet</p>
  <p xml:id="KAZ.01.19.29">tasmāddevatāśramapāṣaṇḍaśrotriyapaśupuṇyasthānānāṃ bālavṛddhavyādhitavyasanyanāthānāṃ strīṇāṃ ca krameṇa kāryāṇi paśyetkāryagauravādātyayikavaśena vā</p>
  <lg xml:id="KAZ.01.19.30">
    <l xml:id="KAZ.01.19.30ab">sarvamātyayikaṃ kāryaṃ śṛṇuyānnātipātayet</l>
    <l xml:id="KAZ.01.19.30cd">kṛcchrasādhyamatikrāntamasādhyaṃ vāpi jāyate</l>
  </lg>
  <lg xml:id="KAZ.01.19.31">
    <l xml:id="KAZ.01.19.31ab">agnyagāragataḥ kāryaṃ paśyedvaidyatapasvinām</l>
    <l xml:id="KAZ.01.19.31cd">purohitācāryasakhaḥ pratyutthāyābhivādya ca</l>
  </lg>
  <lg xml:id="KAZ.01.19.32">
    <l xml:id="KAZ.01.19.32ab">tapasvināṃ tu kāryāṇi traividyaiḥ saha kārayet</l>
    <l xml:id="KAZ.01.19.32cd">māyāyogavidāṃ caiva na svayaṃ kopakāraṇāt</l>
  </lg>
  <lg xml:id="KAZ.01.19.33">
    <l xml:id="KAZ.01.19.33ab">rājño hi vratamutthānaṃ yajñaḥ kāryānuśāsanam</l>
    <l xml:id="KAZ.01.19.33cd">dakṣiṇā vṛttisāmyaṃ tu dīkṣā tasyābhiṣecanam</l>
  </lg>
  <lg xml:id="KAZ.01.19.34">
    <l xml:id="KAZ.01.19.34ab">prajāsukhe sukhaṃ rājñaḥ prajānāṃ ca hite hitam</l>
    <l xml:id="KAZ.01.19.34cd">nātmapriyaṃ hitaṃ rājñaḥ prajānāṃ tu priyaṃ hitam</l>
  </lg>
  <lg xml:id="KAZ.01.19.35">
    <l xml:id="KAZ.01.19.35ab">tasmānnityotthito rājā kuryādarthānuśāsanam</l>
    <l xml:id="KAZ.01.19.35cd">arthasya mūlamutthānamanarthasya viparyayaḥ</l>
  </lg>
  <lg xml:id="KAZ.01.19.36">
    <l xml:id="KAZ.01.19.36ab">anutthāne dhruvo nāśaḥ prāptasyānāgatasya ca</l>
    <l xml:id="KAZ.01.19.36cd">prāpyate phalamutthānāl labhate cārthasampadam</l>
  </lg>
</div>

<div n="1.20">
  <p xml:id="KAZ.01.20.01">vāstukapraśaste deśe saprākāraparikhādvāramanekakakṣyāparigatamantaḥpuraṃ kārayet</p>
  <p xml:id="KAZ.01.20.03">ato'nyathā vā vikalpayetsahādhyāyibhayāt</p>
  <p xml:id="KAZ.01.20.04">mānuṣeṇāgninā trirapasavyaṃ parigatamantaḥpuramagniranyo na dahati na cātrānyo'gnirjvalati vaidyutena bhasmanā mṛtsamyuktena karakavāriṇāvaliptaṃ ca</p>
  <p xml:id="KAZ.01.20.05">jīvantīśvetāmuṣkakapuṣpavandākābhirakṣīve jātasyāśvatthasya pratānena guptaṃ sarpā viṣāṇi vā na prabhavanti</p>
  <p xml:id="KAZ.01.20.06">mayūranakulapṛṣatotsargaḥ sarpānbhakṣayati</p>
  <p xml:id="KAZ.01.20.07">śukaḥ sārikā bhṛṅgarājo vā sarpaviṣaśaṅkāyāṃ krośati</p>
  <p xml:id="KAZ.01.20.08">krauñco viṣābhyāśe mādyati glāyati jīvaṃ jīvakaḥ mriyate mattakokilaḥ cakorasyākṣiṇī virajyete</p>
  <p xml:id="KAZ.01.20.09">ityevamagniviṣasarpebhyaḥ pratikurvīta</p>
  <p xml:id="KAZ.01.20.10">pṛṣṭhataḥ kakṣyāvibhāge strīniveśo garbhavyādhisaṃsthā vṛkṣodakasthānaṃ ca</p>
  <p xml:id="KAZ.01.20.11">bahiḥ kanyākumārapuram</p>
  <p xml:id="KAZ.01.20.12">purastādalaṅkārabhūmirmantrabhūmirupasthānaṃ kumārādhyakṣasthānaṃ ca</p>
  <p xml:id="KAZ.01.20.13">kakṣyāntareṣvantarvaṃśikasainyaṃ tiṣṭhet</p>
  <p xml:id="KAZ.01.20.14">antargṛhagataḥ sthavirastrīpariśuddhāṃ devīṃ paśyet</p>
  <p xml:id="KAZ.01.20.15">devīgṛhe līno hi bhrātā bhadrasenaṃ jaghāna mātuḥ śayyāntargataśca putraḥ kārūṣam</p>
  <p xml:id="KAZ.01.20.16">lājānmadhuneti viṣeṇa paryasya devī kāśirājam viṣadigdhena nūpreṇa vairantyaṃ mekhalāmaṇinā sauvīraṃ jālūthamādarśena veṇyāṃ gūḍhaṃ śastraṃ kṛtvā devī vidūrathaṃ jaghāna</p>
  <p xml:id="KAZ.01.20.17">tasmādetānyāspadāni pariharet</p>
  <p xml:id="KAZ.01.20.18">muṇḍajaṭilakuhakapratisaṃsargaṃ bāhyābhiśca dāsībhiḥ pratiṣedhayet</p>
  <p xml:id="KAZ.01.20.19">na caināḥ kulyāḥ paśyeyuḥ anyatra garbhavyādhisaṃsthābhyaḥ</p>
  <p xml:id="KAZ.01.20.20">rūpājīvāḥ snānapragharṣaśuddhaśarīrāḥ parivartitavastrālaṃkārāḥ paśyeyuḥ</p>
  <p xml:id="KAZ.01.20.21">aśītikāḥ puruṣāḥ pañcāśatkāḥ striyo vā mātāpitṛvyañjanāḥ sthaviravarṣadharābhyāgārikāścāvarodhānāṃ śaucāśaucaṃ vidyuḥ sthāpayeyuśca svāmihite</p>
  <lg xml:id="KAZ.01.20.22">
    <l xml:id="KAZ.01.20.22ab">svabhūmau ca vasetsarvaḥ parabhūmau na saṃcaret</l>
    <l xml:id="KAZ.01.20.22cd">na ca bāhyena saṃsargaṃ kaścidābhyantaro vrajet</l>
  </lg>
  <lg xml:id="KAZ.01.20.23">
    <l xml:id="KAZ.01.20.23ab">sarvaṃ cāvekṣitaṃ dravyaṃ nibaddhāgamanirgamam</l>
    <l xml:id="KAZ.01.20.23cd">nirgacchedabhigacchedvā mudrāsaṃkrāntabhūmikam</l>
  </lg>
</div>

<div n="1.21">
  <p xml:id="KAZ.01.21.01">caturthyāṃ mantribhiḥ sambandhibhirdauvārikaiśca prāsapāṇibhiḥ</p>
  <p xml:id="KAZ.01.21.02">pitṛpaitāmahaṃ sambandhānubaddhaṃ śikṣitamanuraktaṃ kṛtakarmāṇaṃ ca janamāsannaṃ kurvīta nānyatodeśīyamakṛtārthamānaṃ svadeśīyaṃ vāpyapakṛtyopagṛhītam</p>
  <p xml:id="KAZ.01.21.03">antarvaṃśikasainyaṃ rājānamantaḥpuraṃ ca rakṣet</p>
  <p xml:id="KAZ.01.21.04">gupte deśe māhānasikaḥ sarvamāsvādabāhulyena karma kārayet</p>
  <p xml:id="KAZ.01.21.05">tad rajā tathaiva pratibhuñjīta pūrvamagnaye vayobhyaśca baliṃ kṛtvā</p>
  <p xml:id="KAZ.01.21.06">agnerjvālādhūmanīlatā śabdasphoṭanaṃ ca viṣayuktasya vayasāṃ vipattiśca</p>
  <p xml:id="KAZ.01.21.07a">annasya ūṣmā mayūragrīvābhaḥ śaityamāśu kliṣṭasyeva vaivarṇyaṃ sodakatvamaklinnatvaṃ ca</p>
  <p xml:id="KAZ.01.21.07b">vyañjanānāmāśu śuṣkatvaṃ ca kvāthadhyāmaphenapaṭalavicchinnabhāvo gandhasparśarasavadhaśca</p>
  <p xml:id="KAZ.01.21.07c">draveṣu hīnātiriktacchāyādarśanaṃ phenapaṭalasīmantordhvarājīdarśanaṃ ca</p>
  <p xml:id="KAZ.01.21.07d">rasasya madhye nīlā rājī payasastāmrā madyatoyayoḥ kālī dadhnaḥ śyāmā madhunaḥ śvetā dravyāṇāmārdrāṇāmāśu pramlānatvamutpakvabhāvaḥ kvāthanīlaśyāvatā ca</p>
  <p xml:id="KAZ.01.21.07e">śuṣkāṇāmāśu śātanaṃ vaivarṇyaṃ ca</p>
  <p xml:id="KAZ.01.21.07f">kaṭhinānāṃ mṛdutvaṃ mṛdūnāṃ ca kaṭhinatvam tadabhyāśe kṣudrasattvavadhaśca</p>
  <p xml:id="KAZ.01.21.07g">āstaraṇapravaraṇānāṃ dhyāmamaṇḍalatā tanturomapakṣmaśātanaṃ ca</p>
  <p xml:id="KAZ.01.21.07h">lohamaṇimayānāṃ paṅkamalopadehatā sneharāgagauravaprabhāvavarṇasparśavadhaśca iti viṣayuktasya liṅgāni</p>
  <p xml:id="KAZ.01.21.08">viṣapradasya tu śuṣkaśyāvavaktratā vāksaṅgaḥ svedo vijṛmbhaṇaṃ cātimātraṃ vepathuḥ praskhalanaṃ vākyaviprekṣaṇamāvegaḥ karmaṇi svabhūmau cānavasthānamiti</p>
  <p xml:id="KAZ.01.21.09">tasmādasya jāṅgulīvido bhiṣajaścāsannāḥ syuḥ</p>
  <p xml:id="KAZ.01.21.10">bhiṣagbhaiṣajyāgārādāsvādaviśuddhamauṣadhaṃ gṛhītvā pācakapeṣakābhyāmātmanā ca pratisvādya rājñe prayacchet</p>
  <p xml:id="KAZ.01.21.11">pānaṃ pānīyaṃ cāuṣadhena vyākhyātam</p>
  <p xml:id="KAZ.01.21.12">kalpakaprasādhakāḥ snānaśuddhavastrahastāḥ samudramupakaraṇamantarvaṃśikahastādādāya paricareyuḥ</p>
  <p xml:id="KAZ.01.21.13">snāpakasaṃvāhakāstarakarajakamālākārakarma dāsyaḥ prasiddhaśaucāḥ kuryuḥ tābhiradhiṣṭhitā vā śilpinaḥ</p>
  <p xml:id="KAZ.01.21.14">ātmacakṣuṣi niveśya vastramālyaṃ dadyuḥ snānānulepanapragharṣacūrṇavāsasnānīyāni ca svavakṣobāhuṣu ca</p>
  <p xml:id="KAZ.01.21.15">etena parasmādāgatakaṃ vyākhyātam</p>
  <p xml:id="KAZ.01.21.16">kuśīlavāḥ śastrāgnirasakrīḍāvarjaṃ narmayeyuḥ</p>
  <p xml:id="KAZ.01.21.17">ātodyāni caiṣāmantastiṣṭheyuḥ aśvarathadvipālaṃkārāśca</p>
  <p xml:id="KAZ.01.21.18">āptapuruṣādhiṣṭhitaṃ yānavāhanamārohet nāvaṃ cāptanāvikādhiṣṭhitam</p>
  <p xml:id="KAZ.01.21.19">anyanaupratibaddhāṃ vātavegavaśāṃ ca nopeyāt</p>
  <p xml:id="KAZ.01.21.20">udakānte sainyamāsīta</p>
  <p xml:id="KAZ.01.21.21">matsyagrāhaviśuddhamudakamavagāheta</p>
  <p xml:id="KAZ.01.21.22">vyālagrāhaviśuddhamudyānaṃ gacchet</p>
  <p xml:id="KAZ.01.21.23">lubdhakaśvagaṇibhirapāstastenavyālaparābādhabhayaṃ calalakṣyaparicayārthaṃ mṛgāraṇyaṃ gacchet</p>
  <p xml:id="KAZ.01.21.24">āptaśastragrāhādhiṣṭhitaḥ siddhatāpasaṃ paśyetmantripariṣadā saha sāmantadūtam</p>
  <p xml:id="KAZ.01.21.25">samnaddho'śvaṃ hastinaṃ vārūḍhaḥ samnaddhamanīkaṃ paśyet</p>
  <p xml:id="KAZ.01.21.26">niryāṇe'bhiyāne ca rājamārgamubhayataḥ kṛtārakṣaṃ śastribhirdaṇḍibhiścāpāstaśastrahastapravrajitavyaṅgaṃ gacchet</p>
  <p xml:id="KAZ.01.21.27">na puruṣasambādhamavagāheta</p>
  <p xml:id="KAZ.01.21.28">yātrāsamājotsavaprahavaṇāni ca daśavargikādhiṣṭhitāni gacchet</p>
  <lg xml:id="KAZ.01.21.29">
    <l xml:id="KAZ.01.21.29ab">yathā ca yogapuruṣairanyān rājādhitiṣṭhati</l>
  </lg>
  <lg xml:id="KAZ.01.21.30">
    <l xml:id="KAZ.01.21.30cd">tathāyamanyābādhebhyo rakṣedātmānamātmavān</l>
  </lg>
</div>

<div n="2.1">
  <p xml:id="KAZ.02.01.01">bhūtapūrvamabhūtapūrvaṃ vā janapadaṃ paradeśāpavāhanena svadeśābhiṣyandavamanena vā niveśayet</p>
  <p xml:id="KAZ.02.01.02">śūdrakarṣakaprāyaṃ kulaśatāvaraṃ pañcakulaśataparaṃ grāmaṃ krośadvikrośasīmānamanyonyārakṣaṃ niveśayet</p>
  <p xml:id="KAZ.02.01.03">nalīśailavanabhṛṣṭidarīsetubandhaśamīśālmalīkṣīravṛkṣānanteṣu sīmnāṃ sthāpayet</p>
  <p xml:id="KAZ.02.01.04">aṣṭaśatagrāmyā madhye sthānīyaṃ catuhśatagrāmyā droṇamukham dviśatagrāmyāḥ kārvaṭikam daśagrāmīsaṃgraheṇa saṃgrahaṃ sthāpayet</p>
  <p xml:id="KAZ.02.01.05">anteṣvantapāladurgāṇi janapadadvārāṇyantapālādhiṣṭhitāni sthāpayet</p>
  <p xml:id="KAZ.02.01.06">teṣāmantarāṇi vāgurikaśabarapulindacaṇḍālāraṇyacarā rakṣeyuḥ</p>
  <p xml:id="KAZ.02.01.07a">ṛtvigācāryapurohitaśrotriyebhyo brahmadeyānyadaṇḍakarāṇyabhirūpadāyādakāni prayacchet</p>
  <p xml:id="KAZ.02.01.07b">adhyakṣasaṃkhyāyakādibhyo gopasthānikānīkasthacikitsakāśvadamakajaṅghākārikebhyaśca vikrayādhānavarjāni</p>
  <p xml:id="KAZ.02.01.08">karadebhyaḥ kṛtakṣetrāṇyaikapuruṣikāṇi prayacchet</p>
  <p xml:id="KAZ.02.01.09">akṛtāni kartṛbhyo nādeyāni</p>
  <p xml:id="KAZ.02.01.10">akṛṣatāmāchidyānyebhyaḥ prayacchet</p>
  <p xml:id="KAZ.02.01.11">grāmabhṛtakavaidehakā vā kṛṣeyuḥ</p>
  <p xml:id="KAZ.02.01.12">akṛṣanto vāvahīnaṃ dadyuḥ</p>
  <p xml:id="KAZ.02.01.13">dhānyapaśuhiraṇyaiścaitānanugṛhṇīyāt</p>
  <p xml:id="KAZ.02.01.14">tānyanu sukhena dadyuḥ</p>
  <p xml:id="KAZ.02.01.15">anugrahaparihārau caitebbhyaḥ kośavṛddhikarau dadyātkośopaghātakau varjayet</p>
  <p xml:id="KAZ.02.01.16">alpakośo hi rājā paurajānapadāneva grasate</p>
  <p xml:id="KAZ.02.01.17">niveśasamakālaṃ yathāgatakaṃ vā parihāraṃ dadyāt</p>
  <p xml:id="KAZ.02.01.18">nivṛttaparihārānpitevānugṛhṇīyāt</p>
  <p xml:id="KAZ.02.01.19">ākarakarmāntadravyahastivanavrajavaṇikpathapracārānvāristhalapathapaṇyapattanāni ca niveśayet</p>
  <p xml:id="KAZ.02.01.20">sahodakamāhāryodakaṃ vā setuṃ bandhayet</p>
  <p xml:id="KAZ.02.01.21">anyeṣāṃ vā badhnatāṃ bhūmimārgavṛkṣopakaraṇānugrahaṃ kuryātpuṇyasthānārāmāṇāṃ ca</p>
  <p xml:id="KAZ.02.01.22">sambhūyasetubandhādapakrāmataḥ karmakarabalīvardāḥ karma kuryuḥ</p>
  <p xml:id="KAZ.02.01.23">vyayakarmaṇi ca bhāgī syāt na cāṃśaṃ labheta</p>
  <p xml:id="KAZ.02.01.24">matsyaplavaharitapaṇyānāṃ setuṣu rājā svāmyaṃ gacchet</p>
  <p xml:id="KAZ.02.01.25">dāsāhitakabandhūnaśṛṇvato rājā vinayaṃ grāhayet</p>
  <p xml:id="KAZ.02.01.26">bālavṛddhavyasanyanāthāṃśca rājā bibhṛyātstriyamaprajātāṃ prajātāyaśca putrān</p>
  <p xml:id="KAZ.02.01.27">bāladravyaṃ grāmavṛddhā vardhayeyurā vyavahāraprāpaṇātdevadravyaṃ ca</p>
  <p xml:id="KAZ.02.01.28">apatyadāraṃ mātāpitarau bhrātṛṛnaprāptavyavahārānbhaginīḥ kanyā vidhavāścābibhrataḥ śaktimato dvādaśapaṇo daṇḍaḥ anyatra patitebhyaḥ anyatra mātuḥ</p>
  <p xml:id="KAZ.02.01.29">putradāramapratividhāya pravrajataḥ pūrvaḥ sāhasadaṇḍaḥ striyaṃ ca pravrājayataḥ</p>
  <p xml:id="KAZ.02.01.30">luptavyāyāmaḥ pravrajedāpṛcchya dharmasthān</p>
  <p xml:id="KAZ.02.01.31">anyathā niyamyeta</p>
  <p xml:id="KAZ.02.01.32">vānaprasthādanyaḥ pravrajitabhāvaḥ sajātādanyaḥ saṃghaḥ sāmutthāyikādanyaḥ samayānubandho vā nāsya janapadamupaniviśeta</p>
  <p xml:id="KAZ.02.01.33">na ca tatrārāmā vihārārthā vā śālāḥ syuḥ</p>
  <p xml:id="KAZ.02.01.34">naṭanartakagāyanavādakavāgjīvanakuśīlavā na karmavighnaṃ kuryuḥ</p>
  <p xml:id="KAZ.02.01.35">nirāśrayatvādgrāmāṇāṃ kṣetrābhiratatvācca puruṣāṇāṃ kośaviṣṭidravyadhānyarasavṛddhirbhavati</p>
  <lg xml:id="KAZ.02.01.36">
    <l xml:id="KAZ.02.01.36ab">paracakrāṭavīgrastaṃ vyādhidurbhikṣapīḍitam</l>
    <l xml:id="KAZ.02.01.36cd">deśaṃ parihared rājā vyayakrīḍāśca vārayet</l>
  </lg>
  <lg xml:id="KAZ.02.01.37">
    <l xml:id="KAZ.02.01.37ab">daṇḍaviṣṭikarābādhai rakṣedupahatāṃ kṛṣim</l>
    <l xml:id="KAZ.02.01.37cd">stenavyālaviṣagrāhairvyādhibhiśca paśuvrajān</l>
  </lg>
  <lg xml:id="KAZ.02.01.38">
    <l xml:id="KAZ.02.01.38ab">vallabhaiḥ kārmikaiḥ stenairantapālaiśca pīḍitam</l>
    <l xml:id="KAZ.02.01.38cd">śodhayetpaśusaṃghaiśca kṣīyamāṇaṃ vaṇikpatham</l>
  </lg>
  <lg xml:id="KAZ.02.01.39">
    <l xml:id="KAZ.02.01.39ab">evaṃ dravyadvipavanaṃ setubandhamathākarān</l>
    <l xml:id="KAZ.02.01.39cd">rakṣetpūrvakṛtān rājā navāṃścābhipravartayet</l>
  </lg>
</div>

<div n="2.2">
  <p xml:id="KAZ.02.2.01">akṛṣyāyāṃ bhūmau paśubhyo vivītāni prayacchet</p>
  <p xml:id="KAZ.02.2.02">pradiṣṭābhayasthāvarajaṅgamāni ca brahmasomāraṇyāni tapasvibhyo gorutaparāṇi prayacchet</p>
  <p xml:id="KAZ.02.2.03">tāvanmātramekadvāraṃ khātaguptaṃ svāduphalagulmagucchamakaṇṭakidrumamuttānatoyāśayaṃ dāntamṛgacatuṣpadaṃ bhagnanakhadaṃṣṭravyālaṃ mārgayukahastihastinīkalabhaṃ mṛgavanaṃ vihārārthaṃ rājñaḥ kārayet</p>
  <p xml:id="KAZ.02.2.04">sarvātithimṛgaṃ pratyante cānyanmṛgavanaṃ bhūmivaśena vā niveśayet</p>
  <p xml:id="KAZ.02.2.05">kupyapradiṣṭānāṃ ca dravyāṇāmekaikaśo vanāni niveśayetdravyavanakarmāntānaṭavīśca dravyavanāpāśrayāḥ</p>
  <p xml:id="KAZ.02.2.06">pratyante hastivanamaṭavyārakṣaṃ niveśayet</p>
  <p xml:id="KAZ.02.2.07">nāgavanādhyakṣaḥ pārvataṃ nādeyaṃ sārasamānūpaṃ ca nāgavanaṃ viditaparyantapraveśaniṣkāsaṃ nāgavanapālaiḥ pālayet</p>
  <p xml:id="KAZ.02.2.08">hastighātinaṃ hanyuḥ</p>
  <p xml:id="KAZ.02.2.09">dantayugaṃ svayaṃ mṛtasyāharataḥ sapādacatuṣpaṇo lābhaḥ</p>
  <p xml:id="KAZ.02.2.10">nāgavanapālā hastipakapādapāśikasaimikavanacarakapārikarmikasakhā hastimūtrapurīṣacchannagandhā bhallātakīśākhāpracchannāḥ pañcabhiḥ saptabhirvā hastibandhakībhiḥ saha carantaḥ śayyāsthānapadyāleṇḍakūlaghātoddeśena hastikulaparyagraṃ vidyuḥ</p>
  <p xml:id="KAZ.02.2.11">yūthacaramekacaraṃ niryūthaṃ yūthapatiṃ hastinaṃ vyālaṃ mattaṃ potaṃ bandhamuktaṃ ca nibandhena vidyuḥ</p>
  <p xml:id="KAZ.02.2.12">anīkasthapramāṇaiḥ praśastavyañjanācārān hastino gṛhṇīyuḥ</p>
  <p xml:id="KAZ.02.2.13">hastipradhānaṃ vijayo rājñaḥ</p>
  <p xml:id="KAZ.02.2.14">parānīkavyūhadurgaskandhāvārapramardanā hyatipramāṇaśarīrāḥ prāṇaharakarmāṇo hastinaḥ</p>
  <lg xml:id="KAZ.02.2.15">
    <l xml:id="KAZ.02.2.15ab">kāliṅgāṅgarajāḥ śreṣṭhāḥ prācyāścedikarūṣajāḥ</l>
    <l xml:id="KAZ.02.2.15cd">dāśārṇāścāparāntāśca dvipānāṃ madhyamā matāḥ</l>
  </lg>
  <lg xml:id="KAZ.02.2.16">
    <l xml:id="KAZ.02.2.16ab">saurāṣṭrikāḥ pāñcanadāsteṣāṃ pratyavarāḥ smṛtāḥ</l>
    <l xml:id="KAZ.02.2.16cd">sarveṣāṃ karmaṇā vīryaṃ javastejaśca vardhate</l>
  </lg>
</div>

<div n="2.3">
  <p xml:id="KAZ.02.3.01">nirudakastambamiriṇaṃ vā dhānvanaṃ khañjanodakaṃ stambagahanaṃ vā vanadurgam</p>
  <p xml:id="KAZ.02.3.02">teṣāṃ nadīparvatadurgaṃ janapadārakṣasthānam dhānvanavanadurgamaṭavīsthānamāpadyapasāro vā</p>
  <p xml:id="KAZ.02.3.03">janapadamadhye samudayasthānaṃ sthānīyaṃ niveśayet vāstukapraśaste deśe nadīsaṅgame hradasyāviśoṣasyāṅke sarasastaṭākasya vā vṛttaṃ dīrghaṃ caturaśraṃ vā vāstuvaśena vā pradakṣiṇodakaṃ paṇyapuṭabhedanamaṃsapathavāripathābhyāmupetam</p>
  <p xml:id="KAZ.02.3.04">tasya parikhāstisro daṇḍāntarāḥ kārayet caturdaśa dvādaśa daśeti daṇḍānvistīrṇāḥ vistārādavagāḍhāḥ pādonamardhaṃ vā tribhāgamūlāḥ mūlacaturaśrā vā pāṣāṇopahitāḥ pāṣāṇeṣṭakābaddhapārśvā vā toyāntikīrāgantutoyapūrṇā vā saparivāhāḥ padmagrāhavatīśca</p>
  <p xml:id="KAZ.02.3.05">caturdaṇḍāpakṛṣṭaṃ parikhāyāḥ ṣaḍdaṇḍocchritamavaruddhaṃ taddviguṇaviṣkambhaṃ khātādvapraṃ kārayedūrdhvacayaṃ mañcapṛṣṭhaṃ kumbhakukṣikaṃ vā hastibhirgobhiśca kṣuṇṇaṃ kaṇṭakigulmaviṣavallīpratānavantam</p>
  <p xml:id="KAZ.02.3.06">pāṃsuśeṣeṇa vāstucchidraṃ rājabhavanaṃ vā pūrayet</p>
  <p xml:id="KAZ.02.3.07a">vaprasyopari prākāraṃ viṣkambhadviguṇotsedhamaiṣṭakaṃ dvādaśahastādūrdhvamojaṃ yugmaṃ vā ā caturviṃśatihastāditi kārayet</p>
  <p xml:id="KAZ.02.3.07b">rathacaryāsaṃcāraṃ tālamūlaṃ murajakaiḥ kapiśīrṣakaiścācitāgram</p>
  <p xml:id="KAZ.02.3.08">pṛthuśilāsaṃhataṃ vā śailaṃ kārayet na tveva kāṣṭamayam</p>
  <p xml:id="KAZ.02.3.09">agniravahito hi tasminvasati</p>
  <p xml:id="KAZ.02.3.10">viṣkambhacaturaśramaṭṭālakamutsedhasamāvakṣepasopānaṃ kārayettriṃśaddaṇḍāntaraṃ ca</p>
  <p xml:id="KAZ.02.3.11">dvayoraṭṭālakayormadhye saharmyadvitalāmadhyardhāyāyāmāṃ pratolīṃ kārayet</p>
  <p xml:id="KAZ.02.3.12">aṭṭālakapratolīmadhye tridhānuṣkādhiṣṭhānaṃ sāpidhānacchidraphalakasaṃhatamindrakośaṃ kārayet</p>
  <p xml:id="KAZ.02.3.13">antareṣu dvihastaviṣkambhaṃ pārśve caturguṇāyāmaṃ devapathaṃ kārayet</p>
  <p xml:id="KAZ.02.3.14">daṇḍāntarā dvidaṇḍāntarā vā caryāḥ kārayet agrāhye deśe pradhāvanikāṃ niṣkiradvāraṃ ca</p>
  <p xml:id="KAZ.02.3.15">bahirjānubhañjanīśūlaprakarakūpakūṭāvapātakaṇṭakapratisarāhipṛṣṭhatālapattraśṛṅgāṭakaśvadaṃṣṭrārgalopaskandanapādukāmbarīṣodapānakaiḥ praticchannaṃ channapathaṃ kārayet</p>
  <p xml:id="KAZ.02.3.16">prākāramubhayato meṇḍhakamadhyardhadaṇḍaṃ kṛtvā pratolīṣaṭtulāntaraṃ dvāraṃ niveśayetpañcadaṇḍādekottaramāṣṭadaṇḍāditi caturaśraṃ ṣaḍbhāgamāyāmādadhikamaṣṭabhāgaṃ vā</p>
  <p xml:id="KAZ.02.3.17">pañcadaśahastādekottaramāṣṭādaśahastāditi talotsedhaḥ</p>
  <p xml:id="KAZ.02.3.18">stambhasya parikṣepaḥ ṣaḍāyāmo dviguṇo nikhātaḥ cūlikāyāścaturbhāgaḥ</p>
  <p xml:id="KAZ.02.3.19">āditalasya pañcabhāgāḥ śālā vāpī sīmāgṛhaṃ ca</p>
  <p xml:id="KAZ.02.3.20">daśabhāgikau dvau pratimañcau antaramāṇīharmyaṃ ca</p>
  <p xml:id="KAZ.02.3.21">samucchrayādardhatale sthūṇābandhaśca</p>
  <p xml:id="KAZ.02.3.22">ardhavāstukamuttamāgāram tribhāgāntaraṃ vā iṣṭakāvabaddhapārśvam vāmataḥ pradakṣiṇasopānaṃ gūḍhabhittisopānamitarataḥ</p>
  <p xml:id="KAZ.02.3.23">dvihastaṃ toraṇaśiraḥ</p>
  <p xml:id="KAZ.02.3.24">tripañcabhāgikau dvau kapāṭayogau</p>
  <p xml:id="KAZ.02.3.25">dvau parighau</p>
  <p xml:id="KAZ.02.3.26">aratnirindrakīlaḥ</p>
  <p xml:id="KAZ.02.3.27">pañcahastamāṇidvāram</p>
  <p xml:id="KAZ.02.3.28">catvāro hastiparighāḥ</p>
  <p xml:id="KAZ.02.3.29">niveśārdhaṃ hastinakham</p>
  <p xml:id="KAZ.02.3.30">mukhasamaḥ saṃkramaḥ saṃhāryo bhūmimayo vā nirudake</p>
  <p xml:id="KAZ.02.3.31">prākārasamaṃ mukhamavasthāpya tribhāgagodhāmukhaṃ gopuraṃ kārayet</p>
  <p xml:id="KAZ.02.3.32">prākāramadhye vāpīṃ kṛtvā puṣkariṇīdvāraṃ catuḥśālamadhyardhāntaraṃ sāṇikaṃ kumārīpuraṃ muṇḍaharmyadvitalaṃ muṇḍakadvāram bhūmidravyavaśena vā niveśayet</p>
  <p xml:id="KAZ.02.3.33">tribhāgādhikāyāmā bhāṇḍavāhinīḥ kulyāḥ kārayet</p>
  <lg xml:id="KAZ.02.3.34">
    <l xml:id="KAZ.02.3.34ab">tāsu pāṣāṇakuddālāḥ kuṭhārīkāṇḍakalpanāḥ</l>
    <l xml:id="KAZ.02.3.34cd">muṣuṇḍhīmudgarā daṇḍāścakrayantraśataghnayaḥ</l>
  </lg>
  <lg xml:id="KAZ.02.3.35">
    <l xml:id="KAZ.02.3.35ab">kāryāḥ kārmārikāḥ śūlā vedhanāgrāśca veṇavaḥ</l>
    <l xml:id="KAZ.02.3.35cd">uṣṭragrīvyo'gnisamyogāḥ kupyakalpe ca yo vidhiḥ</l>
  </lg>
</div>

<div n="2.4">
  <p xml:id="KAZ.02.4.01">trayaḥ prācīnā rājamārgāstraya udīcīnā iti vāstuvibhāgaḥ</p>
  <p xml:id="KAZ.02.4.02">sa dvādaśadvāro yuktodakabhramacchannapathaḥ</p>
  <p xml:id="KAZ.02.4.03">caturdaṇḍāntarā rathyāḥ</p>
  <p xml:id="KAZ.02.4.04">rājamārgadroṇamukhasthānīyarāṣṭravivītapathāḥ samyānīyavyūhaśmaśānagrāmapathāścāṣṭadaṇḍāḥ</p>
  <p xml:id="KAZ.02.4.05">caturdaṇḍaḥ setuvanapathaḥ dvidaṇḍo hastikṣetrapathaḥ pañcāratnayo rathapathaḥ catvāraḥ paśupathaḥ dvau kṣudrapaśumanuṣyapathaḥ</p>
  <p xml:id="KAZ.02.4.06">pravīre vāstuni rājaniveśaścāturvarṇyasamājīve</p>
  <p xml:id="KAZ.02.4.07">vāstuhṛdayāduttare navabhāge yathoktavidhānamantaḥpuraṃ prānmukhamudanmukhaṃ vā kārayet</p>
  <p xml:id="KAZ.02.4.08">tasya pūrvottaraṃ bhāgamācāryapurohitejyātoyasthānaṃ mantriṇaścāvaseyuḥ pūrvadakṣiṇaṃ bhāgṃ mahānasaṃ hastiśālā koṣṭhāgāraṃ ca</p>
  <p xml:id="KAZ.02.4.09">tataḥ paraṃ gandhamālyarasapaṇyāḥ prasādhanakāravaḥ kṣatriyāśca pūrvāṃ diśamadhivaseyuḥ</p>
  <p xml:id="KAZ.02.4.10">dakṣiṇapūrvaṃ bhāgaṃ bhāṇḍāgāramakṣapaṭalaṃ karmaniṣadyāśca dakṣiṇapaścimaṃ bhāgaṃ kupyagṛhamāyudhāgāraṃ ca</p>
  <p xml:id="KAZ.02.4.11">tataḥ paraṃ nagaradhānyavyāvahārikakārmāntikabalādhyakṣāḥ pakvānnasurāmāṃsapaṇyā rūpājīvāstālāvacarā vaiśyāśca dakṣiṇāṃ diśamadhivaseyuḥ</p>
  <p xml:id="KAZ.02.4.12">paścimadakṣiṇaṃ bhāgaṃ kharoṣṭraguptisthānaṃ karmagṛhaṃ ca paścimottaraṃ bhāgaṃ yānarathaśālāḥ</p>
  <p xml:id="KAZ.02.4.13">tataḥ paramūrṇāsūtraveṇucarmavarmaśastrāvaraṇakāravaḥ śūdrāśca paścimāṃ diśamadhivaseyuḥ</p>
  <p xml:id="KAZ.02.4.14">uttarapaścimaṃ bhāgaṃ paṇyabhaiṣajyagṛhamuttarapūrvaṃ bhāgaṃ kośo gavāśvaṃ ca</p>
  <p xml:id="KAZ.02.4.15">tataḥ paraṃ nagararājadevatālohamaṇikāravo brāhmaṇāścottarāṃ diśamadhivaseyuḥ</p>
  <p xml:id="KAZ.02.4.16">vāstucchidrānuśāleṣu śreṇīprapaṇinikāyā āvaseyuḥ</p>
  <p xml:id="KAZ.02.4.17">aparājitāpratihatajayantavaijayantakoṣṭhān śivavaiśravaṇāśviśrīmadirāgṛhāṇi ca puramadhye kārayet</p>
  <p xml:id="KAZ.02.4.18">yathoddeśaṃ vāstudevatāḥ sthāpayet</p>
  <p xml:id="KAZ.02.4.19">brāhmāindrayāmyasaināpatyāni dvārāṇi</p>
  <p xml:id="KAZ.02.4.20">bahiḥ parikhāyā dhanuḥśatāpakṛṣṭāścaityapuṇyasthānavanasetubandhāḥ kāryāḥ yathādiśaṃ ca digdevatāḥ</p>
  <p xml:id="KAZ.02.4.21">uttaraḥ pūrvo vā śmaśānabhāgo varṇottamānām dakṣiṇena śmaśānaṃ varṇāvarāṇām</p>
  <p xml:id="KAZ.02.4.22">tasyātikrame pūrvaḥ sāhasadaṇḍaḥ</p>
  <p xml:id="KAZ.02.4.23">pāṣaṇḍacaṇḍālānāṃ śmaśānānte vāsaḥ</p>
  <p xml:id="KAZ.02.4.24">karmāntakṣetravaśena kuṭumbināṃ sīmānaṃ sthāpayet</p>
  <p xml:id="KAZ.02.4.25">teṣu puṣpaphalavāṭāndhānyapaṇyanicayāṃścānujñātāḥ kuryuḥ</p>
  <p xml:id="KAZ.02.4.26">daśakulīvāṭaṃ kūpasthānam</p>
  <p xml:id="KAZ.02.4.27">sarvasnehadhānyakṣāralavaṇagandhabhaiṣajyaśuṣkaśākayavasavallūratṛṇakāṣṭhalohacarmāṅgārasnāyuviṣaviṣāṇaveṇuvalkalasāradārupraharaṇāvaraṇāśmanicayānanekavarṣopabhogasahān kārayet</p>
  <p xml:id="KAZ.02.4.28">navenānavaṃ śodhayet</p>
  <p xml:id="KAZ.02.4.29">hastyaśvarathapādātamanekamukhyamavasthāpayet</p>
  <p xml:id="KAZ.02.4.30">anekamukhyaṃ hi parasparabhayātparopajāpaṃ nopaiti</p>
  <p xml:id="KAZ.02.4.31">etenāntapāladurgasaṃskārā vyākhyātāḥ</p>
  <lg xml:id="KAZ.02.4.32">
    <l xml:id="KAZ.02.4.32ab">na ca bāhirikān kuryātpure rāṣṭropaghātakān</l>
    <l xml:id="KAZ.02.4.32cd">kṣipejjanapade caitān sarvānvā dāpayetkarān</l>
  </lg>
</div>

<div n="2.5">
  <p xml:id="KAZ.02.5.01">samnidhātā kośagṛhaṃ paṇyagṛhaṃ koṣṭhāgāraṃ kupyagṛhamāyudhāgāraṃ bandhanāgāraṃ ca kārayet</p>
  <p xml:id="KAZ.02.5.02">caturaśrāṃ vāpīmannudakopasnehāṃ khānayitvā pṛthuśilābhirubhayataḥ pārśvaṃ mūlaṃ ca pracitya sāradārupañjaraṃ bhūmisamaṃ tritalamanekavidhānaṃ kuṭṭimadeśasthānatalamekadvāraṃ yantrayuktasopānaṃ bhūmigṛhaṃ kārayet</p>
  <p xml:id="KAZ.02.5.03">tasyoparyubhayatoniṣedhaṃ sapragrīvamaiṣṭakaṃ bhāṇḍavāhinīparikṣiptaṃ kośagṛhaṃ kārayetprāsādaṃ vā</p>
  <p xml:id="KAZ.02.5.04">janapadānte dhruvanidhimāpadarthamabhityaktaiḥ kārayet</p>
  <p xml:id="KAZ.02.5.05a">pakveṣṭakāstambhaṃ catuḥśālamekadvāramanekasthānatalaṃ vivṛtastambhāpasāramubhayataḥ paṇyagṛhaṃ koṣṭhāgāraṃ ca</p>
  <p xml:id="KAZ.02.5.05b">dīrghabahuśālaṃ kakṣyāvṛtakuḍyamantaḥ kupyagṛham tadeva bhūmigṛhayuktamāyudhāgāraṃ</p>
  <p xml:id="KAZ.02.5.05c">pṛthagdharmasthīyaṃ mahāmātrīyaṃ vibhaktastrīpuruṣasthānamapasārataḥ suguptakakṣyaṃ bandhanāgāraṃ kārayet</p>
  <p xml:id="KAZ.02.5.06">sarveṣāṃ śālāḥ khātodapānavarcasnānagṛhāgniviṣatrāṇamārjāranakulārakṣāsvadaivatapūjanayuktāḥ kārayet</p>
  <p xml:id="KAZ.02.5.07">koṣṭhāgāre varṣamānamaratnimukhaṃ kuṇḍaṃ sthāpayet</p>
  <p xml:id="KAZ.02.5.08">tajjātakaraṇādhiṣṭhitaḥ purāṇaṃ navaṃ ca ratnaṃ sāraṃ phalgu kupyaṃ vā pratigṛhṇīyāt</p>
  <p xml:id="KAZ.02.5.09">tatra ratnopadhāv uttamo daṇḍaḥ kartuḥ kārayituśca sāropadhau madhyamaḥ phalgukupyopadhau tacca tāvacca daṇḍaḥ</p>
  <p xml:id="KAZ.02.5.10">rūpadarśakaviśuddhaṃ hiraṇyaṃ pratigṛhṇīyāt</p>
  <p xml:id="KAZ.02.5.11">aśuddhaṃ chedayet</p>
  <p xml:id="KAZ.02.5.12">āhartuḥ pūrvaḥ sāhasadaṇḍaḥ</p>
  <p xml:id="KAZ.02.5.13">śuddhaṃ pūrṇamabhinavaṃ ca dhānyaṃ pratigṛhṇīyāt</p>
  <p xml:id="KAZ.02.5.14">viparyaye mūlyadviguṇo daṇḍaḥ</p>
  <p xml:id="KAZ.02.5.15">tena paṇyaṃ kupyamāyudhaṃ ca vyākhyātam</p>
  <p xml:id="KAZ.02.5.16">sarvādhikaraṇeṣu yuktopayuktatatpuruṣāṇāṃ paṇādicatuṣpaṇaparamāpahāreṣu pūrvamadhyamottamavadhā daṇḍāḥ</p>
  <p xml:id="KAZ.02.5.17">kośādhiṣṭhitasya kośāvacchede ghātaḥ</p>
  <p xml:id="KAZ.02.5.18">tadvaiyāvṛtyakarāṇāmardhadaṇḍāḥ</p>
  <p xml:id="KAZ.02.5.19">paribhāṣaṇamavijñāte</p>
  <p xml:id="KAZ.02.5.20">corāṇāmabhipradharṣaṇe citro ghātaḥ</p>
  <p xml:id="KAZ.02.5.21">tasmādāptapuruWādhiṣṭhitaḥ samnidhātā nicayānanutiṣṭhet</p>
  <p xml:id="KAZ.02.5.22a">bāhyamabhyantaraṃ cāyaṃ vidyādvarṣaśatādapi</p>
  <p xml:id="KAZ.02.5.22b">yathā pṛṣṭo na sajjeta vyaye śeṣe ca saṃcaye</p>
</div>

<div n="2.6">
  <p xml:id="KAZ.02.6.01">samāhartā durgaṃ rāṣṭraṃ khaniṃ setuṃ vanaṃ vrajaṃ vaṇikpathaṃ cāvekṣeta</p>
  <p xml:id="KAZ.02.6.02">śulkaṃ daṇḍaḥ pautavaṃ nāgariko lakṣaṇādhyakṣo mudrādhyakṣaḥ surā sūnā sūtraṃ tailaṃ ghṛtaṃ kṣāraḥ sauvarṇikaḥ paṇyasaṃsthā veśyā dyūtaṃ vāstukaṃ kāruśilpigaṇo devatādhyakṣo dvārabahirikādeyaṃ ca durgam</p>
  <p xml:id="KAZ.02.6.03">sītā bhāgo baliḥ karo vaṇik nadīpālastaro nāvaḥ pattanaṃ vivicitaṃ vartanī rajjuścorarajjuśca rāṣṭram</p>
  <p xml:id="KAZ.02.6.04">suvarṇarajatavajramaṇimuktāpravālaśaṅkhalohalavaṇabhūmiprastararasadhātavaḥ khaniḥ</p>
  <p xml:id="KAZ.02.6.05">puṣpaphalavāṭaṣaṇḍakedāramūlavāpāḥ setuḥ</p>
  <p xml:id="KAZ.02.6.06">paśumṛgadravyahastivanaparigraho vanam</p>
  <p xml:id="KAZ.02.6.07">gomahiṣamajāvikaṃ kharoṣtramaśvāśvataraṃ ca vrajaḥ</p>
  <p xml:id="KAZ.02.6.08">sthalapatho vāripathaśca vaṇikpathaḥ</p>
  <p xml:id="KAZ.02.6.09">ityāyaśarīram</p>
  <p xml:id="KAZ.02.6.10">mūlyaṃ bhāgo vyājī parighaḥ kḷptam (klṛptam) rūpikamatyayaścāyamukham</p>
  <p xml:id="KAZ.02.6.11">devapitṛpūjādānārthaṃ svastivācanamantaḥpuraṃ mahānasam dūtaprāvartimaṃ koṣṭhāgāramāyudhāgāram paṇyagṛhaṃ kupyagṛhaṃ karmānto viṣṭiḥ pattyaśvarathadvipaparigraho gomaṇḍalam paśumṛgapakṣivyālavāṭāḥ kāṣṭhatṛṇavāṭāśceti vyayaśarīram</p>
  <p xml:id="KAZ.02.6.12">rājavarṣaṃ māsaḥ pakṣo divasaśca vyuṣṭam varṣāhemantagrīṣmāṇāṃ tṛtīyasaptamā divasonāḥ pakṣāḥ śeṣāḥ pūrṇāḥ pṛthagadhimāsakaḥ iti kālaḥ</p>
  <p xml:id="KAZ.02.6.13">karaṇīyaṃ siddhaṃ śeṣamāyavyayau nīvī ca</p>
  <p xml:id="KAZ.02.6.14">saṃsthānaṃ pracāraḥ śarīrāvasthāpanamādānaṃ sarvasamudayapiṇḍaḥ saṃjātaṃ etatkaraṇīyam</p>
  <p xml:id="KAZ.02.6.15">kośārpitaṃ rājahāraḥ puravyayaśca praviṣṭaṃ paramasaṃvatsarānuvṛttaṃ śāsanamuktaṃ mukhājñaptaṃ cāpātanīyaṃ etatsiddham</p>
  <p xml:id="KAZ.02.6.16">siddhikarmayogaḥ daṇḍaśeṣamāharaṇīyaṃ balātkṛtapratiṣṭabdhamavamṛṣṭaṃ ca praśodhyaṃ etaccheṣamasāramalpasāraṃ ca</p>
  <p xml:id="KAZ.02.6.17">vartamānaḥ paryuṣito'nyajātaścāyaḥ</p>
  <p xml:id="KAZ.02.6.18">divasānuvṛtto vartamānaḥ</p>
  <p xml:id="KAZ.02.6.19">paramasāṃvatsarikaḥ parapracārasaṃkrānto vā paryuṣitaḥ</p>
  <p xml:id="KAZ.02.6.20">naṣṭaprasmṛtamāyuktadaṇḍaḥ pārśvaṃ pārihīṇikamaupāyanikaṃ ḍamaragatakasvamaputrakaṃ nidhiścānyajātaḥ</p>
  <p xml:id="KAZ.02.6.21">vikṣepavyādhitāntarārambhaśeṣaṃ ca vyayapratyāyaḥ</p>
  <p xml:id="KAZ.02.6.22">vikriye paṇyānāmarghavṛddhirupajā mānonmānaviśeṣo vyājī krayasaṃgharṣe vārdhavṛddhiḥ ityāyaḥ</p>
  <p xml:id="KAZ.02.6.23">nityo nityotpādiko lābho lābhotpādika iti vyayaḥ</p>
  <p xml:id="KAZ.02.6.24">divasānuvṛtto nityaḥ</p>
  <p xml:id="KAZ.02.6.25">pakṣamāsasaṃvatsaralābho lābhaḥ</p>
  <p xml:id="KAZ.02.6.26">tayorutpanno nityotpādiko lābhotpādika iti vyayaḥ</p>
  <p xml:id="KAZ.02.6.27">saṃjātādāyavyayaviśuddhā nīvī prāptā cānuvṛttā ca</p>
  <lg xml:id="KAZ.02.6.28">
    <l xml:id="KAZ.02.6.28ab">evaṃ kuryātsamudayaṃ vṛddhiṃ cāyasya darśayet</l>
    <l xml:id="KAZ.02.6.28cd">hrāsaṃ vyayasya ca prājñaḥ sādhayecca viparyayam</l>
  </lg>
</div>

<div n="2.7">
  <p xml:id="KAZ.02.7.01">akṣapaṭalamadhyakṣaḥ prānmukhamudanmukhaṃ vā vibhaktopasthānaṃ nibandhapustakasthānaṃ kārayet</p>
  <p xml:id="KAZ.02.7.02">tatrādhikaraṇānāṃ saṃkhyāpracārasaṃjātāgraṃ karmāntānāṃ dravyaprayogavṛddhikṣayavyayaprayāmavyājīyogasthānavetanaviṣṭipramāṇam ratnasāraphalgukupyānāmarghaprativarṇakamānapratimānonmānāvamānabhāṇḍam deśagrāmajātikulasaṃghānāṃ dharmavyavahāracaritrasaṃsthānam rājopajīvināṃ pragrahapradeśabhogaparihārabhaktavetanalābham rājñaśca patnīputrāṇāṃ ratnabhūmilābhaṃ nirdeśotpātikapratīkāralābhaṃ mitrāmitrāṇāṃ ca saṃdhivigrahapradānādānaṃ nibandhapustakasthaṃ kārayet</p>
  <p xml:id="KAZ.02.7.03">tataḥ sarvādhikaraṇānāṃ karaṇīyaṃ siddhaṃ śeṣamāyavyayau nīvīmupasthānaṃ pracāraṃ caritraṃ saṃsthānaṃ ca nibandhena prayacchet</p>
  <p xml:id="KAZ.02.7.04">uttamamadhyamāvareṣu ca karmasu tajjātikamadhyakṣaṃ kuryātsāmudayikeṣvavaklṛptikam (avakḷptikam) yamupahatya rājā nānutapyeta</p>
  <p xml:id="KAZ.02.7.05">sahagrāhiṇaḥ pratibhuvaḥ karmopajīvinaḥ putrā bhrātaro bhāryā duhitaro bhṛtyāścāsya karmacchedaṃ vaheyuḥ</p>
  <p xml:id="KAZ.02.7.06">triśataṃ catuḥpañcāśaccāhorātrāṇāṃ karmasaṃvatsaraḥ</p>
  <p xml:id="KAZ.02.7.07">tamāṣāḍhīparyavasānamūnaṃ pūrṇaṃ vā dadyāt</p>
  <p xml:id="KAZ.02.7.08">karaṇādhiṣṭhitamadhimāsakaṃ kuryāt</p>
  <p xml:id="KAZ.02.7.09">apasarpādhiṣṭhitaṃca pracāram</p>
  <p xml:id="KAZ.02.7.10">pracāracaritrasaṃsthānānyanupalabhamāno hi prakṛtaḥ samudayamajñānena parihāpayati utthānakleśāsahatvādālasyena śabdādiṣvindriyārtheṣu prasaktaḥ pramādena saṃkrośādharmānarthabhīrubhāyena kāryārthiṣvanugrahabuddhiḥ kāmena hiṃsābuddhiḥ kopena vidyādravyavallabhāpāśrayāddarpeṇa tulāmānatarkagaṇitāntaropadhānāllobhena</p>
  <p xml:id="KAZ.02.7.11">teṣāmānupūrvyā yāvānarthopaghātastāvānekottaro daṇḍaḥ iti mānavāḥ</p>
  <p xml:id="KAZ.02.7.12">sarvatrāṣṭaguṇaḥ iti pārāśarāḥ</p>
  <p xml:id="KAZ.02.7.13">daśaguṇaḥ iti bārhaspatyāḥ</p>
  <p xml:id="KAZ.02.7.14">viṃśatiguṇaḥ ityauśanasāḥ</p>
  <p xml:id="KAZ.02.7.15">yathāparādhamiti kauṭilyaḥ</p>
  <p xml:id="KAZ.02.7.16">gāṇanikyāni āṣāḍhīmāgaccheyuḥ</p>
  <p xml:id="KAZ.02.7.17">āgatānāṃ samudrapustakabhāṇḍanīvīkānāmekatrāsambhāṣāvarodhaṃ kārayet</p>
  <p xml:id="KAZ.02.7.18">āyavyayanīvīnāmagrāṇi śrutvā nīvīmavahārayet</p>
  <p xml:id="KAZ.02.7.19">yaccāgrādāyasyāntaraparṇe nīvyāṃ vardheta vyayasya vā yatparihāpayettadaṣṭaguṇamadhyakṣaṃ dāpayet</p>
  <p xml:id="KAZ.02.7.20">viparyaye tameva prati syāt</p>
  <p xml:id="KAZ.02.7.21">yathākālamanāgatānāmapustakabhāṇḍanīvīkānāṃ vā deyadaśabandho daṇḍaḥ</p>
  <p xml:id="KAZ.02.7.22">kārmike copasthite kāraṇikasyāpratibadhnataḥ pūrvaḥ sāhasadaṇḍaḥ</p>
  <p xml:id="KAZ.02.7.23">viparyaye kārmikasya dviguṇaḥ</p>
  <p xml:id="KAZ.02.7.24">pracārasamaṃ mahāmātrāḥ samagrāḥ śrāvayeyuraviṣamamantrāḥ</p>
  <p xml:id="KAZ.02.7.25">pṛthagbhūto mithyāvādī caiṣāmuttamaṃ daṇḍaṃ dadyāt</p>
  <p xml:id="KAZ.02.7.26">akṛtāhorūpaharaṃ māsamākāṅkṣeta</p>
  <p xml:id="KAZ.02.7.27">māsādūrdhvaṃ māsadviśatottaraṃ daṇḍaṃ dadyāt</p>
  <p xml:id="KAZ.02.7.28">alpaśeṣalekhyanīvīkaṃ pañcarātramākāṅkṣeta</p>
  <p xml:id="KAZ.02.7.29">tataḥ paraṃ kośapūrvamahorūpaharaṃ dharmavyavahāracaritrasaṃsthānasaṃkalananirvartanānumānacāraprayogairavekṣeta</p>
  <p xml:id="KAZ.02.7.30">divasapañcarātrapakṣamāsacāturmāsyasaṃvatsaraiśca pratisamānayet</p>
  <p xml:id="KAZ.02.7.31">vyuṣṭadeśakālamukhotpattyanuvṛttipramāṇadāyakadāpakanibandhakapratigrāhakaiścāyaṃ samānayet</p>
  <p xml:id="KAZ.02.7.32">vyuṣṭadeśakālamukhalābhakāraṇadeyayogapramāṇājñāpakoddhārakavidhātṛkapratigrāhakaiśca vyayaṃ samānayet</p>
  <p xml:id="KAZ.02.7.33">vyuṣṭadeśakālamukhānuvartanarūpalakṣaṇapramāṇanikṣepabhājanagopāyakaiśca nīvīṃ samānayet</p>
  <p xml:id="KAZ.02.7.34">rājārthe kāraṇikasyāpratibadhnataḥ pratiṣedhayato vājñāṃ nibandhādāyavyayamanyathā nīvīmavalikhato dviguṇaḥ</p>
  <p xml:id="KAZ.02.7.35">kramāvahīnamutkramamavijñātaṃ punaruktaṃ vā vastukamavalikhato dvādaśapaṇo daṇḍaḥ</p>
  <p xml:id="KAZ.02.7.36">nīvīmavalikhato dviguṇaḥ</p>
  <p xml:id="KAZ.02.7.37">bhakṣayato'ṣṭaguṇaḥ</p>
  <p xml:id="KAZ.02.7.38">nāśayataḥ pañcabandhaḥ pratidānaṃ ca</p>
  <p xml:id="KAZ.02.7.39">mithyāvāde steyadaṇḍaḥ</p>
  <p xml:id="KAZ.02.7.40">paścātpratijñāte dviguṇaḥ prasmṛtotpanne ca</p>
  <lg xml:id="KAZ.02.7.41">
    <l xml:id="KAZ.02.7.41ab">aparādhaṃ sahetālpaṃ tuṣyedalpe'pi codaye</l>
    <l xml:id="KAZ.02.7.41cd">mahopakāraṃ cādhyakṣaṃ pragraheṇābhipūjayet</l>
  </lg>
</div>

<div n="2.8">
  <p xml:id="KAZ.02.8.01">kośapūrvāḥ sarvārambhāḥ</p>
  <p xml:id="KAZ.02.8.02">tasmātpūrvaṃ kośamavekṣeta</p>
  <p xml:id="KAZ.02.8.03">pracārasamṛddhiścaritrānugrahaścoranigraho yuktapratiṣedhaḥ sasyasampatpaṇyabāhulyamupasargapramokṣaḥ parihārakṣayo hiraṇyopāyanamiti kośavṛddhiḥ</p>
  <p xml:id="KAZ.02.8.04">pratibandhaḥ prayogo vyavahāro'vastāraḥ parihāpaṇamupabhogaḥ parivartanamapahāraśceti kośakṣayaḥ</p>
  <p xml:id="KAZ.02.8.05">siddhīnāmasādhanamanavatāraṇamapraveśanaṃ vā pratibandhaḥ</p>
  <p xml:id="KAZ.02.8.06">tatra daśabandho daṇḍaḥ</p>
  <p xml:id="KAZ.02.8.07">kośadravyāṇāṃ vṛddhiprayogāḥ prayogaḥ</p>
  <p xml:id="KAZ.02.8.08">paṇyavyavahāro vyavahāraḥ</p>
  <p xml:id="KAZ.02.8.09">tatra phaladviguṇo daṇḍaḥ</p>
  <p xml:id="KAZ.02.8.10">siddhaṃ kālamaprāptaṃ karotyaprāptaṃ prāptaṃ vetyavastāraḥ</p>
  <p xml:id="KAZ.02.8.11">tatra pañcabandho daṇḍaḥ</p>
  <p xml:id="KAZ.02.8.12">klṛptam (kḷptam) āyaṃ parihāpayati vyayaṃ vā vivardhayatīti parihāpaṇam</p>
  <p xml:id="KAZ.02.8.13">tatra hīnacaturguṇo daṇḍaḥ</p>
  <p xml:id="KAZ.02.8.14">svayamanyairvā rājadravyāṇāmupabhojanamupabhogaḥ</p>
  <p xml:id="KAZ.02.8.15">tatra ratnopabhoge ghātaḥ sāropabhoge madhyamaḥ sāhasadaṇḍaḥ phalgukupyopabhoge tacca tāvacca daṇḍaḥ</p>
  <p xml:id="KAZ.02.8.16">rājadravyāṇāmanyadravyenādānaṃ parivartanam</p>
  <p xml:id="KAZ.02.8.17">tadupabhogena vyākhyātam</p>
  <p xml:id="KAZ.02.8.18">siddhamāyaṃ na praveśayati nibaddhaṃ vyayaṃ na prayacchati prāptāṃ nīvīṃ vipratijānīta ityapahāraḥ</p>
  <p xml:id="KAZ.02.8.19">tatra dvādaśaguṇo daṇḍaḥ</p>
  <p xml:id="KAZ.02.8.20">teṣāṃ haraṇopāyāścatvāriṃśat</p>
  <p xml:id="KAZ.02.8.21a">pūrvaṃ siddhaṃ paścādavatāritam paścātsiddhaṃ pūrvamavatāritaṃ sādhyaṃ na siddhamasādhyaṃ siddhaṃ siddhamasiddhaṃ kṛtamasiddhaṃ siddhaṃ kṛtamalpasiddhaṃ bahu kṛtam bahusiddhamalpaṃ kṛtamanyatsiddhamanyatkṛtamanyataḥ siddhamanyataḥ kṛtaṃ</p>
  <p xml:id="KAZ.02.8.21b">deyaṃ na dattamadeyaṃ dattaṃ kāle na dattamakāle dattamalpaṃ dattaṃ bahu kṛtam bahu dattamalpaṃ kṛtamanyaddattamanyatkṛtamanyato dattamanyataḥ kṛtaṃ</p>
  <p xml:id="KAZ.02.8.21c">praviṣṭamapraviṣṭaṃ kṛtamapraviṣṭaṃ praviṣṭaṃ kṛtaṃ kupyamadattamūlyaṃ praviṣṭam dattamūlyaṃ na praviṣṭaṃ</p>
  <p xml:id="KAZ.02.8.21d">saṃkṣepo vikṣepaḥ kṛtaḥ vikṣepaḥ saṃkṣepo vā mahārghamalpārgheṇa parivartitamalpārghaṃ mahārgheṇa vā</p>
  <p xml:id="KAZ.02.8.21e">samāropito'rghaḥ pratyavaropito vā saṃvatsaro māsaviṣamaḥ kṛtaḥ māso divasaviṣamo vā samāgamaviṣamaḥ mukhaviṣamaḥ kārmikaviṣamaḥ</p>
  <p xml:id="KAZ.02.8.21f">nirvartanaviṣamaḥ piṇḍaviṣamaḥ varṇaviṣamaḥ arghaviṣamaḥ mānaviṣamaḥ māpanaviṣamaḥ bhājanaviṣamaḥ iti haraṇopāyāḥ</p>
  <p xml:id="KAZ.02.8.22">tatropayuktanidhāyakanibandhakapratigrāhakadāyakadāpakamantrivaiyāvṛtyakarānekaikaśo'nuyuñjīta</p>
  <p xml:id="KAZ.02.8.23">mithyāvāde caiṣāṃ yuktasamo daṇḍaḥ</p>
  <p xml:id="KAZ.02.8.24">pracāre cāvaghoṣayet amunā prakṛtenopahatāḥ prajñāpayantu iti</p>
  <p xml:id="KAZ.02.8.25">prajñāpayato yathopaghātaṃ dāpayet</p>
  <p xml:id="KAZ.02.8.26">anekeṣu cābhiyogeṣvapavyayamānaḥ sakṛdeva paroktaḥ sarvaṃ bhajeta</p>
  <p xml:id="KAZ.02.8.27">vaiṣamye sarvatrānuyogaṃ dadyāt</p>
  <p xml:id="KAZ.02.8.28">mahatyarthāpahāre cālpenāpi siddhaḥ sarvaṃ bhajeta</p>
  <p xml:id="KAZ.02.8.29">kṛtapratighātāvasthaḥ sūcako niṣpannārthaḥ ṣaṣṭhamaṃśaṃ labheta dvādaśamaṃśaṃ bhṛtakaḥ</p>
  <p xml:id="KAZ.02.8.30">prabhūtābhiyogādalpaniṣpattau niṣpannasyāṃśaṃ labheta</p>
  <p xml:id="KAZ.02.8.31">aniṣpanne śārīraṃ hairaṇyaṃ vā daṇḍaṃ labheta na cānugrāhyaḥ</p>
  <lg xml:id="KAZ.02.8.32">
    <l xml:id="KAZ.02.8.32ab">niṣpattau nikṣipedvādamātmānaṃ vāpavāhayet</l>
    <l xml:id="KAZ.02.8.32cd">abhiyuktopajāpāttu sūcako vadhamāpnuyāt</l>
  </lg>
</div>

<div n="2.9">
  <p xml:id="KAZ.02.9.01">amātyasampadopetāḥ sarvādhyakṣāḥ śaktitaḥ karmasu niyojyāḥ</p>
  <p xml:id="KAZ.02.9.02">karmasu caiṣāṃ nityaṃ parīkṣāṃ kārayet cittānityatvānmanuṣyānām</p>
  <p xml:id="KAZ.02.9.03">aśvasadharmāṇo hi manuṣyā niyuktāḥ karmasu vikurvate</p>
  <p xml:id="KAZ.02.9.04">tasmātkartāraṃ karaṇaṃ deśaṃ kālaṃ kāryaṃ prakṣepamudayaṃ caiṣu vidyāt</p>
  <p xml:id="KAZ.02.9.05">te yathāsaṃdeśamasaṃhatā avigṛhītāḥ karmāṇi kuryuḥ</p>
  <p xml:id="KAZ.02.9.06">saṃhatā bhakṣayeyuḥ vigṛhītā vināśayeyuḥ</p>
  <p xml:id="KAZ.02.9.07">na cānivedya bhartuḥ kaṃcidārambhaṃ kuryuḥ anyatrāpatpratīkārebhyaḥ</p>
  <p xml:id="KAZ.02.9.08">pramādasthāneṣu caiṣāmatyayaṃ sthāpayeddivasavetanavyayadviguṇam</p>
  <p xml:id="KAZ.02.9.09">yaścaiṣāṃ yathādiṣṭamarthaṃ saviśeṣaṃ vā karoti sa sthānamānau labheta</p>
  <p xml:id="KAZ.02.9.10">alpāyatiścenmahāvyayo bhakṣayati</p>
  <p xml:id="KAZ.02.9.11">viparyaye yathāyativyayaśca na bhakṣayati ityācāryāḥ</p>
  <p xml:id="KAZ.02.9.12">apasarpeṇaivopalabhyeteti kauṭilyaḥ</p>
  <p xml:id="KAZ.02.9.13">yaḥ samudayaṃ parihāpayati sa rājārthaṃ bhakṣayati</p>
  <p xml:id="KAZ.02.9.14">sa cedajñānādibhiḥ parihāpayati tadenaṃ yathāguṇaṃ dāpayet</p>
  <p xml:id="KAZ.02.9.15">yaḥ samudayaṃ dviguṇamudbhāvayati sa janapadaṃ bhakṣayati</p>
  <p xml:id="KAZ.02.9.16">sa ced rājārthamupanayatyalpāparādhe vārayitavyaḥ mahati yathāparādhaṃ daṇḍayitavyaḥ</p>
  <p xml:id="KAZ.02.9.17">yaḥ samudayaṃ vyayamupanayati sa puruṣakarmāṇi bhakṣayati</p>
  <p xml:id="KAZ.02.9.18">sa karmadivasadravyamūlyapuruṣavetanāpahāreṣu yathāparādhaṃ daṇḍayitavyaḥ</p>
  <p xml:id="KAZ.02.9.19">tasmādasya yo yasminnadhikaraṇe śāsanasthaḥ sa tasya karmaṇo yāthātathyamāyavyayau ca vyāsasamāsābhyāmācakṣīta</p>
  <p xml:id="KAZ.02.9.20">mūlaharatādātvikakadaryāṃśca pratiṣedhayet</p>
  <p xml:id="KAZ.02.9.21">yaḥ pitṛpaitāmahamarthamanyāyena bhakṣayati sa mūlaharaḥ</p>
  <p xml:id="KAZ.02.9.22">yo yad yadutpadyate tattadbhakṣayati sa tādātvikaḥ</p>
  <p xml:id="KAZ.02.9.23">yo bhṛtyātmapīḍābhyāmupacinotyarthaṃ sa kadaryaḥ</p>
  <p xml:id="KAZ.02.9.24">sa pakṣavāṃścedanādeyaḥ viparyaye paryādātavyaḥ</p>
  <p xml:id="KAZ.02.9.25">yo mahatyarthasamudaye sthitaḥ kadaryaḥ samnidhatte'vanidhatte'vasrāvayati vā samnidhatte svaveśmani avanidhatte paurajānapadeṣu avasrāvayati paraviṣaye tasya sattrī mantrimitrabhṛtyabandhupakṣamāgatiṃ gatiṃ ca dravyāṇāmupalabheta</p>
  <p xml:id="KAZ.02.9.26">yaścāsya paraviṣaye saṃcāraṃ kuryāttamanupraviśya mantraṃ vidyāt</p>
  <p xml:id="KAZ.02.9.27">suvidite śatruśāsanāpadeśenainaṃ ghātayet</p>
  <p xml:id="KAZ.02.9.28">tasmādasyādhyakṣāḥ saṃkhyāyakalekhakarūpadarśakanīvīgrāhakottarādhyakṣasakhāḥ karmaṇi kuryuḥ</p>
  <p xml:id="KAZ.02.9.29">uttarādhyakṣā hastyaśvarathārohāḥ</p>
  <p xml:id="KAZ.02.9.30">teṣāmantevāsinaḥ śilpaśaucayuktāḥ saṃkhyāyakādīnāmapasarpāḥ</p>
  <p xml:id="KAZ.02.9.31">bahumukhyamanityaṃ cādhikaraṇaṃ sthāpayet</p>
  <lg xml:id="KAZ.02.9.32">
    <l xml:id="KAZ.02.9.32ab">yathā hyanāsvādayituṃ na śakyaṃ jihvātalasthaṃ madhu vā viṣaṃ vā</l>
    <l xml:id="KAZ.02.9.32cd">arthastathā hyarthacareṇa rājñaḥ svalpo'pyanāsvādayituṃ na śakyaḥ</l>
  </lg>
  <lg xml:id="KAZ.02.9.33">
    <l xml:id="KAZ.02.9.33ab">matsyā yathāntaḥ salile caranto jñātuṃ na śakyāḥ salilaṃ pibantaḥ</l>
    <l xml:id="KAZ.02.9.33cd">yuktāstathā kāryavidhau niyuktā jñātuṃ na śakyā dhanamādadānāḥ</l>
  </lg>
  <lg xml:id="KAZ.02.9.34">
    <l xml:id="KAZ.02.9.34ab">api śakyā gatirjñātuṃ patatāṃ khe patatriṇām</l>
    <l xml:id="KAZ.02.9.34cd">na tu pracchannabhāvānāṃ yuktānāṃ caratāṃ gatiḥ</l>
  </lg>
  <lg xml:id="KAZ.02.9.35">
    <l xml:id="KAZ.02.9.35ab">āsrāvayeccopacitānviparyasyecca karmasu</l>
    <l xml:id="KAZ.02.9.35cd">yathā na bhakṣayantyarthaṃ bhakṣitaṃ nirvamanti vā</l>
  </lg>
  <lg xml:id="KAZ.02.9.36">
    <l xml:id="KAZ.02.9.36ab">na bhakṣayanti ye tvarthānnyāyato vardhayanti ca</l>
    <l xml:id="KAZ.02.9.36cd">nityādhikārāḥ kāryāste rājñaḥ priyahite ratāḥ</l>
  </lg>
</div>

<div n="2.10">
  <p xml:id="KAZ.02.10.01">śāsane śāsanamityācakṣate</p>
  <p xml:id="KAZ.02.10.02">śāsanapradhānā hi rājānaḥ tanmūlatvātsaṃdhivigrahayoḥ</p>
  <p xml:id="KAZ.02.10.03">tasmādamātyasampadopetaḥ sarvasamayavidāśugranthaścārvakṣaro lekhanavācanasamartho lekhakaḥ syāt</p>
  <p xml:id="KAZ.02.10.04">so'vyagramanā rājñaḥ saṃdeśaṃ śrutvā niścitārthaṃ lekhaṃ vidadhyātdeśāiśvaryavaṃśanāmadheyopacāramīśvarasya deśanāmadheyopacāramanīśvarasya</p>
  <lg xml:id="KAZ.02.10.05">
    <l xml:id="KAZ.02.10.05ab">jātiṃ kulaṃ sthānavayaḥśrutāni karmarddhiśīlānyatha deśakālau</l>
    <l xml:id="KAZ.02.10.05cd">yaunānubandhaṃ ca samīkṣya kārye lekhaṃ vidadhyātpuruṣānurūpam</l>
  </lg>
  <p xml:id="KAZ.02.10.06">arthakramaḥ sambandhaḥ paripūrṇatā mādhuryamaudāryaṃ spaṣṭatvamiti lekhasampat</p>
  <p xml:id="KAZ.02.10.07">tatra yathāvadanupūrvakriyā pradhānasyārthasya pūrvamabhiniveśa ityarthakramaḥ</p>
  <p xml:id="KAZ.02.10.08">prastutasyārthasyānuparodhāduttarasya vidhānamāsamāpteriti sambandhaḥ</p>
  <p xml:id="KAZ.02.10.09">arthapadākṣarāṇāmanyūnātiriktatā hetūdāharaṇadṛṣṭāntairarthopavarṇanāśrāntapadateti paripūrṇatā</p>
  <p xml:id="KAZ.02.10.10">sukhopanītacārvarthaśabdābhidhānaṃ mādhuryam</p>
  <p xml:id="KAZ.02.10.11">agrāmyaśabdābhidhānamaudāryam</p>
  <p xml:id="KAZ.02.10.12">pratītaśabdaprayogaḥ spaṣṭatvamiti</p>
  <p xml:id="KAZ.02.10.13">akārādayo varṇāstriṣaṣṭiḥ</p>
  <p xml:id="KAZ.02.10.14">varṇasaṃghātaḥ padam</p>
  <p xml:id="KAZ.02.10.15">taccaturvidhaṃ nāmākhyātopasarganipātāśceti</p>
  <p xml:id="KAZ.02.10.16">tatra nāma sattvābhidhāyi</p>
  <p xml:id="KAZ.02.10.17">aviśiṣṭaliṅgamākhyātaṃ kriyāvāci</p>
  <p xml:id="KAZ.02.10.18">kriyāviśeṣakāḥ prādaya upasargāḥ</p>
  <p xml:id="KAZ.02.10.19">avyayāścādayo nipātāḥ</p>
  <p xml:id="KAZ.02.10.20">padasamūho vākyamarthaparisamāptau</p>
  <p xml:id="KAZ.02.10.21">ekapadāvarastripadaparaḥ parapadārthānuparodhena vargaḥ kāryaḥ</p>
  <p xml:id="KAZ.02.10.22">lekhaparisaṃharaṇārtha itiśabdo vācikamasyeti ca</p>
  <lg xml:id="KAZ.02.10.23">
    <l xml:id="KAZ.02.10.23ab">nindā praśaṃsā pṛcchā ca tathākhyānamathārthanā</l>
    <l xml:id="KAZ.02.10.23cd">pratyākhyānamupālambhaḥ pratiṣedho'tha codanā</l>
  </lg>
  <lg xml:id="KAZ.02.10.24">
    <l xml:id="KAZ.02.10.24ab">sāntvamabhyupapattiśca bhartsanānunayau tathā</l>
    <l xml:id="KAZ.02.10.24cd">eteṣvarthāḥ pravartante trayodaśasu lekhajāḥ</l>
  </lg>
  <p xml:id="KAZ.02.10.25">tatrābhijanaśarīrakarmaṇāṃ doṣavacanaṃ nindā</p>
  <p xml:id="KAZ.02.10.26">guṇavacanameteṣāmeva praśaṃsā</p>
  <p xml:id="KAZ.02.10.27">kathametaditi pṛcchā</p>
  <p xml:id="KAZ.02.10.28">evamityākhyānam</p>
  <p xml:id="KAZ.02.10.29">dehi ityarthanā</p>
  <p xml:id="KAZ.02.10.30">na prayacchāmi iti pratyākhyānam</p>
  <p xml:id="KAZ.02.10.31">ananurūpaṃ bhavataḥ ityupālambhaḥ</p>
  <p xml:id="KAZ.02.10.32">mā kārṣīḥ iti pratiṣedhaḥ</p>
  <p xml:id="KAZ.02.10.33">idaṃ kriyatāmiti codanā</p>
  <p xml:id="KAZ.02.10.34">yo'haṃ sa bhavānyanmama dravyaṃ tadbhavataḥ ityupagrahaḥ sāntvam</p>
  <p xml:id="KAZ.02.10.35">vyasanasāhāyyamabhyupapattiḥ</p>
  <p xml:id="KAZ.02.10.36">sadoṣamāyatipradarśanamabhibhartsanam</p>
  <p xml:id="KAZ.02.10.37">anunayastrividho'rthakṛtāvatikrame puruṣādivyasane ceti</p>
  <lg xml:id="KAZ.02.10.38">
    <l xml:id="KAZ.02.10.38ab">prajñāpanājñāparidānalekhāstathā parīhāranisṛṣṭilekhau</l>
    <l xml:id="KAZ.02.10.38cd">prāvṛttikaśca pratilekha eva sarvatragaśceti hi śāsanāni</l>
  </lg>
  <lg xml:id="KAZ.02.10.39">
    <l xml:id="KAZ.02.10.39ab">anena vijñāpitamevamāha taddīyatāṃ ced yadi tattvamasti</l>
    <l xml:id="KAZ.02.10.39cd">rājñaḥ samīpe varakāramāha prajñāpanaiṣā vividhopadiṣṭā</l>
  </lg>
  <lg xml:id="KAZ.02.10.40">
    <l xml:id="KAZ.02.10.40ab">bharturājñā bhaved yatra nigrahānugrahau prati</l>
    <l xml:id="KAZ.02.10.40cd">viśeṣeṇa tu bhṛtyeṣu tadājñālekhalakṣaṇam</l>
  </lg>
  <lg xml:id="KAZ.02.10.41">
    <l xml:id="KAZ.02.10.41ab">yathārhaguṇasamyuktā pūjā yatropalakṣyate</l>
    <l xml:id="KAZ.02.10.41cd">apyādhau paridāne vā bhavatastāv upagrahau</l>
  </lg>
  <lg xml:id="KAZ.02.10.42">
    <l xml:id="KAZ.02.10.42ab">jāterviśeṣeṣu pareṣu caiva grāmeṣu deśeṣu ca teṣu teṣu</l>
    <l xml:id="KAZ.02.10.42cd">anugraho yo nṛpternideśāttajjñaḥ parīhāra iti vyavasyet</l>
  </lg>
  <lg xml:id="KAZ.02.10.43">
    <l xml:id="KAZ.02.10.43ab">nisṛṣṭisthāpanā kāryakaraṇe vacane tathā</l>
    <l xml:id="KAZ.02.10.43cd">eṣa vācikalekhaḥ syādbhavennaisṛṣṭiko'pi vā</l>
  </lg>
  <lg xml:id="KAZ.02.10.44">
    <l xml:id="KAZ.02.10.44ab">vividhāṃ daivasamyuktāṃ tattvajāṃ caiva mānuṣīm</l>
    <l xml:id="KAZ.02.10.44cd">dvividhāṃ tāṃ vyavasyanti pravṛttiṃ śāsanaṃ prati</l>
  </lg>
  <lg xml:id="KAZ.02.10.45">
    <l xml:id="KAZ.02.10.45ab">dṛṣṭvā lekhaṃ yathātattvaṃ tataḥ pratyanubhāṣya ca</l>
    <l xml:id="KAZ.02.10.45cd">pratilekho bhavetkāryo yathā rājavacastathā</l>
  </lg>
  <lg xml:id="KAZ.02.10.46">
    <l xml:id="KAZ.02.10.46ab">yatreśvarāṃścādhikṛtāṃśca rājā rakṣopakārau pathikārthamāha</l>
    <l xml:id="KAZ.02.10.46cd">sarvatrago nāma bhavetsa mārge deśe ca sarvatra ca veditavyaḥ</l>
  </lg>
  <p xml:id="KAZ.02.10.47">upāyāḥ sāmopapradānabhedadaṇḍāḥ</p>
  <p xml:id="KAZ.02.10.48">tatra sāma pañcavidhaṃ guṇasaṃkīrtanaṃ sambandhopākhyānam parasparopakārasaṃdarśanamāyatipradarśanamātmopanidhānamiti</p>
  <p xml:id="KAZ.02.10.49">tatrābhijanaśarīrakarmaprakṛtiśrutadravyādīnāṃ guṇagrahaṇaṃ praśaṃsā stutirguṇasaṃkīrtanam</p>
  <p xml:id="KAZ.02.10.50">jñātiyaunamaukhasrauvakulahṛdayamitrasaṃkīrtanaṃ sambandhopākhyānam</p>
  <p xml:id="KAZ.02.10.51">svapakṣaparapakṣayoranyonyopakārasaṃkīrtanaṃ parasparopakārasaṃdarśanam</p>
  <p xml:id="KAZ.02.10.52">asminnevaṃ kṛta idamāvayorbhavati ityāśājananamāyatipradarśanam</p>
  <p xml:id="KAZ.02.10.53">yo'haṃ sa bhavānyanmama dravyaṃ tadbhavatā svakṛtyeṣu prayojyatāmityātmopanidhānam | iti</p>
  <p xml:id="KAZ.02.10.54">upapradānamarthopakāraḥ</p>
  <p xml:id="KAZ.02.10.55">śaṅkājananaṃ nirbhartsanaṃ ca bhedaḥ</p>
  <p xml:id="KAZ.02.10.56">vadhaḥ parikleśo'rthaharaṇaṃ daṇḍaḥ | iti</p>
  <p xml:id="KAZ.02.10.57">akāntirvyāghātaḥ punaruktamapaśabdaḥ samplava iti lekhadoṣaḥ</p>
  <p xml:id="KAZ.02.10.58">tatra kālapattrakamacāruviṣamavirāgākṣaratvamakāntiḥ</p>
  <p xml:id="KAZ.02.10.59">pūrveṇa paścimasyānupapattirvyāghātaḥ</p>
  <p xml:id="KAZ.02.10.60">uktasyāviśeṣeṇa dvitīyamuccāraṇaṃ punaruktam</p>
  <p xml:id="KAZ.02.10.61">liṅgavacanakālakārakāṇāmanyathāprayogo'paśabdaḥ</p>
  <p xml:id="KAZ.02.10.62">avarge vargakaraṇaṃ cāvargakriyā guṇaviparyāsaḥ samplavaḥ | iti</p>
  <lg xml:id="KAZ.02.10.63">
    <l xml:id="KAZ.02.10.63ab">sarvaśāstrāṇyanukramya prayogamupalabhya ca</l>
    <l xml:id="KAZ.02.10.63cd">kauṭilyena narendrārthe śāsanasya vidhiḥ kṛtaḥ</l>
  </lg>
</div>

<div n="2.11">
  <p xml:id="KAZ.02.11.01">kośādhyakṣaḥ kośapraveśyaṃ ratnaṃ sāraṃ phalguṃ kupyaṃ vā tajjātakaraṇādhiṣṭhitaḥ pratigṛhṇīyāt</p>
  <p xml:id="KAZ.02.11.02">tāmraparṇikaṃ pāṇḍyakavāṭakaṃ pāśikyaṃ kauleyaṃ caurṇeyaṃ māhendraṃ kārdamikaṃ srautasīyaṃ hrādīyaṃ haimavataṃ ca mauktikam</p>
  <p xml:id="KAZ.02.11.03">śuktiḥ śaṅkhaḥ prakīrṇakaṃ ca yonayaḥ</p>
  <p xml:id="KAZ.02.11.04">masūrakaṃ tripuṭakaṃ kūrmakamardhacandrakaṃ kañcukitaṃ yamakaṃ kartakaṃ kharakaṃ siktakaṃ kāmaṇḍalukaṃ śyāvaṃ nīlaṃ durviddhaṃ cāpraśastam</p>
  <p xml:id="KAZ.02.11.05">sthūlaṃ vṛttaṃ nistalaṃ bhrājiṣṇu śvetaṃ guru snigdhaṃ deśaviddhaṃ ca praśastam</p>
  <p xml:id="KAZ.02.11.06">śīrṣakamupaśīrṣakaṃ prakāṇḍakamavaghāṭakaṃ taralapratibaddhaṃ ceti yaṣṭiprabhedāḥ</p>
  <p xml:id="KAZ.02.11.07">yaṣṭīnāmaṣṭasahasramindracchandaḥ</p>
  <p xml:id="KAZ.02.11.08">tato'rdhaṃ vijayacchandaḥ</p>
  <p xml:id="KAZ.02.11.09">catuṣṣaṣṭirardhahāraḥ</p>
  <p xml:id="KAZ.02.11.10">catuṣpañcāśad raśmikalāpaḥ</p>
  <p xml:id="KAZ.02.11.11">dvātriṃśadgucchaḥ</p>
  <p xml:id="KAZ.02.11.12">saptaviṃśatirnakṣatramālā</p>
  <p xml:id="KAZ.02.11.13">caturviṃśatirardhagucchaḥ</p>
  <p xml:id="KAZ.02.11.14">viṃśatirmāṇavakaḥ</p>
  <p xml:id="KAZ.02.11.15">tato'rdhamardhamāṇavakaḥ</p>
  <p xml:id="KAZ.02.11.16">eta eva maṇimadhyāstanmāṇavakā bhavanti</p>
  <p xml:id="KAZ.02.11.17">ekaśīrṣakaḥ śuddho hāraḥ</p>
  <p xml:id="KAZ.02.11.18">tadvaccheṣāḥ</p>
  <p xml:id="KAZ.02.11.19">maṇimadhyo'rdhamāṇavakaḥ</p>
  <p xml:id="KAZ.02.11.20">triphalakaḥ phalakahāraḥ pañcaphalako vā</p>
  <p xml:id="KAZ.02.11.21">sūtramekāvalī śuddhā</p>
  <p xml:id="KAZ.02.11.22">saiva maṇimadhyā yaṣṭiḥ</p>
  <p xml:id="KAZ.02.11.23">hemamaṇicitrā ratnāvalī</p>
  <p xml:id="KAZ.02.11.24">hemamaṇimuktāntaro'pavartakaḥ</p>
  <p xml:id="KAZ.02.11.25">suvarṇasūtrāntaraṃ sopānakam</p>
  <p xml:id="KAZ.02.11.26">maṇimadhyaṃ vā maṇisopānakam</p>
  <p xml:id="KAZ.02.11.27">tena śirohastapādakaṭīkalāpajālakavikalpā vyākhyātāḥ</p>
  <p xml:id="KAZ.02.11.28">maṇiḥ kauṭomāleyakaḥ pārasamudrakaśca</p>
  <p xml:id="KAZ.02.11.29">saugandhikaḥ padmarāgo'navadyarāgaḥ pārijātapuṣpako bālasūryakaḥ</p>
  <p xml:id="KAZ.02.11.30">vaiḍūryamutpalavarṇaḥ śirīṣapuṣpaka udakavarṇo vaṃśarāgaḥ śukapattravarṇaḥ puṣyarāgo gomūtrako gomedakaḥ</p>
  <p xml:id="KAZ.02.11.31">indranīlo nīlāvalīyaḥ kalāyapuṣpako mahānīlo jambvābho jīmūtaprabho nandakaḥ sravanmadhyaḥ</p>
  <p xml:id="KAZ.02.11.32">śuddhasphaṭiko mūlāṭavarṇaḥ śītavṛṣṭiḥ sūryakāntaśca | iti maṇayaḥ</p>
  <p xml:id="KAZ.02.11.33">ṣaḍaśraścaturaśro vṛtto vā tīvrarāgaḥ saṃsthānavānachaḥ snigdho gururarciṣmānantargataprabhaḥ prabhānulepī ceti maṇiguṇāḥ</p>
  <p xml:id="KAZ.02.11.34">mandarāgaprabhaḥ saśarkaraḥ puṣpacchidraḥ khaṇḍo durviddho lekhākīrṇa iti doṣāḥ</p>
  <p xml:id="KAZ.02.11.35">vimalakaḥ sasyako'ñjanamūlakaḥ pittakaḥ sulabhako lohitākṣo mṛgāśmako jyotīrasako māleyako'hicchatrakaḥ kūrpaḥ pratikūrpaḥ sugandhikūrpaḥ kṣīravakaḥ śśukticūrṇakaḥ śilāpravālakaḥ pulakaḥ śuklapulaka ityantarajātayaḥ</p>
  <p xml:id="KAZ.02.11.36">śeṣāḥ kācamaṇayaḥ</p>
  <p xml:id="KAZ.02.11.37">sabhārāṣṭrakaṃ tajjamārāṣṭrakaṃ kāstīrarāṣṭrakaṃ śrīkaṭanakaṃ maṇimantakamindravānakaṃ ca vajram</p>
  <p xml:id="KAZ.02.11.38">khaniḥ srotaḥ prakīrṇakaṃ ca yonayaḥ</p>
  <p xml:id="KAZ.02.11.39">mārjārākṣakaṃ śirīṣapuṣpakaṃ gomūtrakaṃ gomedakaṃ śuddhasphaṭikaṃ mūlāṭīvarṇaṃ maṇivarṇānāmanyatamavarṇamiti vajravarṇāḥ</p>
  <p xml:id="KAZ.02.11.40">sthūlaṃ guru prahārasahaṃ samakoṭikaṃ bhājanalekhi tarkubhrāmi bhrājiṣṇu ca praśastam</p>
  <p xml:id="KAZ.02.11.41">naṣṭakoṇaṃ nirāśri pārśvāpavṛttaṃ cāpraśastam</p>
  <p xml:id="KAZ.02.11.42">pravālakamālakandakaṃ vaivarṇikaṃ ca raktaṃ padmarāgaṃ ca karaṭagarbhiṇikāvarjamiti</p>
  <p xml:id="KAZ.02.11.43">candanaṃ sātanaṃ raktaṃ bhūmigandhi</p>
  <p xml:id="KAZ.02.11.44">gośīrṣakaṃ kālatāmraṃ matsyagandhi</p>
  <p xml:id="KAZ.02.11.45">haricandanaṃ śukapattravarṇamāmragandhi tārṇasaṃ ca</p>
  <p xml:id="KAZ.02.11.46">grāmerukaṃ raktaṃ raktakālaṃ vā bastamūtragandhi</p>
  <p xml:id="KAZ.02.11.47">daivasabheyaṃ raktaṃ padmagandhi jāpakaṃ ca</p>
  <p xml:id="KAZ.02.11.48">joṅgakaṃ raktaṃ raktakālaṃ vā snigdham taurūpaṃ ca</p>
  <p xml:id="KAZ.02.11.49">māleyakaṃ pāṇḍuraktam</p>
  <p xml:id="KAZ.02.11.50">kucandanaṃ rūkṣamagurukālaṃ raktaṃ raktakālaṃ vā</p>
  <p xml:id="KAZ.02.11.51">kālaparvatakaṃ raktakālamanavadyavarṇaṃ vā</p>
  <p xml:id="KAZ.02.11.52">kośāgāraparvatakaṃ kālaṃ kālacitraṃ vā</p>
  <p xml:id="KAZ.02.11.53">śītodakīyaṃ padmābhaṃ kālasnigdhaṃ vā</p>
  <p xml:id="KAZ.02.11.54">nāgaparvatakaṃ rūkṣaṃ śaivalavarṇaṃ vā</p>
  <p xml:id="KAZ.02.11.55">śākalaṃ kapilam | iti</p>
  <p xml:id="KAZ.02.11.56">laghu snigdhamaśyānaṃ sarpiḥsnehalepi gandhasukhaṃ tvaganusāryanulbaṇamavirāgyuṣṇasahaṃ dāhagrāhi sukhasparśanamiti candanaguṇāḥ</p>
  <p xml:id="KAZ.02.11.57">aguru joṅgakaṃ kālaṃ kālacitraṃ maṇḍalacitraṃ vā</p>
  <p xml:id="KAZ.02.11.58">śyāmaṃ doṅgakam</p>
  <p xml:id="KAZ.02.11.59">pārasamudrakaṃ citrarūpamuśīragandhi navamālikāgandhi vā | iti</p>
  <p xml:id="KAZ.02.11.60">guru snigdhaṃ peśalagandhi nirhāryagnisahamasamplutadhūmaṃ vimardasahamityaguruguṇāḥ</p>
  <p xml:id="KAZ.02.11.61">tailaparṇikamaśokagrāmikaṃ māṃsavarṇaṃ padmagandhi</p>
  <p xml:id="KAZ.02.11.62">joṅgakaṃ raktapītakamutpalagandhi gomūtragandhi vā</p>
  <p xml:id="KAZ.02.11.63">grāmerukaṃ snigdhaṃ gomūtragandhi</p>
  <p xml:id="KAZ.02.11.64">sauvarṇakuḍyakaṃ raktapītaṃ mātuluṅgagandhi</p>
  <p xml:id="KAZ.02.11.65">pūrṇakadvīpakaṃ padmagandhi navanītagandhi vā</p>
  <p xml:id="KAZ.02.11.66">bhadraśriyaṃ pāralauhityakaṃ jātīvarṇam</p>
  <p xml:id="KAZ.02.11.67">āntaravatyamuśīravarṇam</p>
  <p xml:id="KAZ.02.11.68">ubhayaṃ kuṣṭhagandhi ca | iti</p>
  <p xml:id="KAZ.02.11.69">kāleyakaḥ svarṇabhūmijaḥ snigdhapītakaḥ</p>
  <p xml:id="KAZ.02.11.70">auttaraparvatako raktapītakaḥ | iti sārāḥ</p>
  <p xml:id="KAZ.02.11.71">piṇḍakvāthadhūmasahamavirāgi yogānuvidhāyi ca</p>
  <p xml:id="KAZ.02.11.72">candanāguruvacca teṣāṃ guṇāḥ</p>
  <p xml:id="KAZ.02.11.73">kāntanāvakaṃ praiyakaṃ cottaraparvatakaṃ carma</p>
  <p xml:id="KAZ.02.11.74">kāntanāvakaṃ mayūragrīvābham</p>
  <p xml:id="KAZ.02.11.75">praiyakaṃ nīlapītaśvetalekhābinducitram</p>
  <p xml:id="KAZ.02.11.76">tadubhayamaṣṭāṅgulāyāmam</p>
  <p xml:id="KAZ.02.11.77">bisī mahābisī ca dvādaśagrāmīye</p>
  <p xml:id="KAZ.02.11.78">avyaktarūpā duhilitikā citrā vā bisī</p>
  <p xml:id="KAZ.02.11.79">paruṣā śvetaprāyā mahābisī</p>
  <p xml:id="KAZ.02.11.80">dvādaśāṅgulāyāmamubhayam</p>
  <p xml:id="KAZ.02.11.81">śyāmikā kālikā kadalī candrottarā śākulā cārohajāḥ</p>
  <p xml:id="KAZ.02.11.82">kapilā binducitrā vā śyāmikā</p>
  <p xml:id="KAZ.02.11.83">kālikā kapilā kapotavarṇā vā</p>
  <p xml:id="KAZ.02.11.84">tadubhayamaṣṭāṅgulāyāmam</p>
  <p xml:id="KAZ.02.11.85">paruṣā kadalī hastāyatā</p>
  <p xml:id="KAZ.02.11.86">saiva candracitrā candrottarā</p>
  <p xml:id="KAZ.02.11.87">kadalītribhāgā śākulā koṭhamaṇḍalacitrā kṛtakarṇikājinacitrā vā | iti</p>
  <p xml:id="KAZ.02.11.88">sāmūraṃ cīnasī sāmūlī ca bāhlaveyāḥ</p>
  <p xml:id="KAZ.02.11.89">ṣaṭtriṃśadaṅgulamañjanavarṇaṃ sāmūram</p>
  <p xml:id="KAZ.02.11.90">cīnasī raktakālī pāṇḍukālī vā</p>
  <p xml:id="KAZ.02.11.91">sāmūlī godhūmavarṇā | iti</p>
  <p xml:id="KAZ.02.11.92">sāṃtinā nalatūlā vṛttapṛcchā caudrāḥ</p>
  <p xml:id="KAZ.02.11.93">sātinā kṛṣṇā</p>
  <p xml:id="KAZ.02.11.94">nalatūlā nalatūlavarṇā</p>
  <p xml:id="KAZ.02.11.95">kapilā vṛttapucchā ca | iti carmajātayaḥ</p>
  <p xml:id="KAZ.02.11.96">carmaṇāṃ mṛdu snigdhaṃ bahularoma ca śreṣṭham</p>
  <p xml:id="KAZ.02.11.97">śuddhaṃ śuddharaktaṃ pakṣaraktaṃ cāvikaṃ khacitaṃ vānacitraṃ khaṇḍasaṃghātyaṃ tantuvicchinnaṃ ca</p>
  <p xml:id="KAZ.02.11.98">kambalaḥ kaucapakaḥ kulamitikā saumitikā turagāstaraṇaṃ varṇakaṃ talicchakaṃ vāravāṇaḥ paristomaḥ samantabhadrakaṃ cāvikam</p>
  <p xml:id="KAZ.02.11.99">picchilamārdramiva ca sūkṣmaṃ mṛdu ca śreṣṭham</p>
  <p xml:id="KAZ.02.11.100">aṣṭaprotisaṃghātyā kṛṣṇā bhiṅgisī varṣavāraṇamapasāraka iti naipālakam</p>
  <p xml:id="KAZ.02.11.101">sampuṭikā caturaśrikā lambarā kaṭavānakaṃ prāvarakaḥ sattaliketi mṛgaroma</p>
  <p xml:id="KAZ.02.11.102">vāṅgakaṃ śvetaṃ snigdhaṃ dukūlam</p>
  <p xml:id="KAZ.02.11.103">pauṇḍrakaṃ śyāmaṃ maṇisnigdham</p>
  <p xml:id="KAZ.02.11.104">sauvarṇakuḍyakaṃ sūryavarṇaṃ maṇisnigdhodakavānaṃ caturaśravānaṃ vyāmiśravānaṃ ca</p>
  <p xml:id="KAZ.02.11.105">eteṣāmekāṃśukamadhyardhadvitricaturaṃśukamiti</p>
  <p xml:id="KAZ.02.11.106">tena kāśikaṃ pauṇḍrakaṃ ca kṣaumaṃ vyākhyātam</p>
  <p xml:id="KAZ.02.11.107">māgadhikā pauṇḍrikā sauvarṇakuḍyakā ca pattrorṇā</p>
  <p xml:id="KAZ.02.11.108">nāgavṛkṣo likuco bakulo vaṭaśca yonayaḥ</p>
  <p xml:id="KAZ.02.11.109">pītikā nāgavṛkṣikā</p>
  <p xml:id="KAZ.02.11.110">godhūmavarṇā laikucī</p>
  <p xml:id="KAZ.02.11.111">śvetā bākulī</p>
  <p xml:id="KAZ.02.11.112">śeṣā navanītavarṇā</p>
  <p xml:id="KAZ.02.11.113">tāsāṃ sauvarṇakuḍyakā śreṣṭhā</p>
  <p xml:id="KAZ.02.11.114">tayā kauśeyaṃ cīnapaṭṭāśca cīnabhūmijā vyākhyātāḥ</p>
  <p xml:id="KAZ.02.11.115">mādhuramāparāntakaṃ kāliṅgaṃ kāśikaṃ vāṅgakaṃ vātsakaṃ māhiṣakaṃ ca kārpāsikaṃ śreṣṭham | iti</p>
  <p xml:id="KAZ.02.11.116">ataḥ pareṣāṃ ratnānāṃ pramāṇaṃ mūlyalakṣaṇam</p>
  <p xml:id="KAZ.02.11.117">jātiṃ rūpaṃ ca jānīyānnidhānaṃ navakarma ca</p>
  <p xml:id="KAZ.02.11.118">purāṇapratisaṃskāraṃ karma guhyamupaskarān</p>
  <p xml:id="KAZ.02.11.119">deśakālaparībhogaṃ hiṃsrāṇāṃ ca pratikriyām</p>
</div>

<div n="2.12">
  <p xml:id="KAZ.02.12.01">bhūtapūrvamabhutapūrvaṃ vā bhūmiprastararasadhātumatyarthavarṇagauravamugragandharasaṃ parīkṣeta</p>
  <p xml:id="KAZ.02.12.02">parvatānāmabhijñātoddeśānāṃ bilaguhopatyakālayanagūḍhakhāteṣvantaḥ prasyandino jambūcūtatālaphalapakvaharidrābhedaguḍaharitālamanaḥśilākṣaudrahiṅgulukapuṇḍarīkaśukamayūrapattravarṇāḥ savarṇodakauṣadhiparyantāścikkaṇā viśadā bhārikāśca rasāḥ kāñcanikāḥ</p>
  <p xml:id="KAZ.02.12.03">apsu niṣṭhyūtāstailavadvisarpiṇaḥ ṣaṅkamalagrāhiṇaśca tāmrarūpyayoḥ śatādupari veddhāraḥ</p>
  <p xml:id="KAZ.02.12.04">tatpratirūpakamugragandharasaṃ śilājatu vidyāt</p>
  <p xml:id="KAZ.02.12.05">pītakāstāmrakāstāmrapītakā vā bhūmiprastaradhātavo bhinnā nīlarājīvanto mudgamāṣakṛsaravarṇā vā dadhibindupiṇḍacitrā haridrāharītakīpadmapattraśaivalayakṛtplīhānavadyavarṇā bhinnāścuñcuvālukālekhābindusvastikavantaḥ sugulikā arciṣmantastāpyamānā na bhidyante bahuphenadhūmāśca suvarṇadhātavaḥ pratīvāpārthāstāmrarūpyavedhanāḥ</p>
  <p xml:id="KAZ.02.12.06">śaṅkhakarpūrasphaṭikanavanītakapotapārāvatavimalakamayūragrīvāvarṇāḥ sasyakagomedakaguḍamatsyaṇḍikāvarṇāḥ kovidārapadmapāṭalīkalāyakṣaumātasīpuṣpavarṇāḥ sasīsāḥ sāñjanā visrā bhinnāḥ śvetābhāḥ kṛṣṇāḥ kṛṣṇābhāḥ śvetāḥ sarve vā lekhābinducitrā mṛdavo dhmāyamānā na sphuṭanti bahuphenadhūmāśca rūpyadhātavaḥ</p>
  <p xml:id="KAZ.02.12.07">sarvadhātūnāṃ gauravavṛddhau sattvavṛddhiḥ</p>
  <p xml:id="KAZ.02.12.08">teṣāmaśuddhā mūḍhagarbhā vā tīkṣṇamūtrakṣarabhāvitā rājavṛkṣavaṭapīlugopittarocanāmahiṣakharakarabhamūtraleṇḍapiṇḍabaddhāstatpratīvāpāstadavalepā vā viśuddhāḥ sravanti</p>
  <p xml:id="KAZ.02.12.09">yavamāṣatilapalāśapīlukṣārairgokṣīrājakṣīrairvā kadalīvajrakandapratīvapo mārdavakaraḥ</p>
  <lg xml:id="KAZ.02.12.10">
    <l xml:id="KAZ.02.12.10ab">madhumadhukamajāpayaḥ satailaṃ ghṛtaguḍakiṇvayutaṃ sakandalīkam</l>
    <l xml:id="KAZ.02.12.10cd">yadapi śatasahasradhā vibhinnaṃ bhavati mṛdu tribhireva tanniṣekaiḥ</l>
  </lg>
  <p xml:id="KAZ.02.12.11">godantaśṛṅgapratīvāpo mṛdustambhanaḥ</p>
  <p xml:id="KAZ.02.12.12">bhārikaḥ snigdho mṛduśca prastaradhāturbhūmibhāgo vā piṅgalo haritaḥ pāṭalo lohito vā tāmradhātuḥ</p>
  <p xml:id="KAZ.02.12.13">kākamocakaḥ kapotarocanāvarṇaḥ śvetarājinaddho vā visraḥ sīsadhātuḥ</p>
  <p xml:id="KAZ.02.12.14">ūṣarakarburaḥ pakvaloṣṭhavarṇo vā trapudhātuḥ</p>
  <p xml:id="KAZ.02.12.15">kharumbaḥ pāṇḍurohitaḥ sinduvārapuṣpavarṇo vā tīkṣṇadhātuḥ</p>
  <p xml:id="KAZ.02.12.16">kākāṇḍabhujapattravarṇo vā vaikṛntakadhātuḥ</p>
  <p xml:id="KAZ.02.12.17">acchaḥ snigdhaḥ saprabho ghoṣavān śītastīvrastanurāgaśca maṇidhātuḥ</p>
  <p xml:id="KAZ.02.12.18">dhātusamutthaṃ tajjātakarmānteṣu prayojayet</p>
  <p xml:id="KAZ.02.12.19">kṛtabhāṇḍavyavahāramekamukhamatyayaṃ cānyatra kartṛkretṛvikretṛṛṇāṃ sthāpayet</p>
  <p xml:id="KAZ.02.12.20">ākarikamapaharantamaṣṭaguṇaṃ dāpayedanyatra ratnebhyaḥ</p>
  <p xml:id="KAZ.02.12.21">stenamanisṛṣṭopajīvinaṃ ca baddhaṃ karma kārayetdaṇḍopakāriṇaṃ ca</p>
  <p xml:id="KAZ.02.12.22">vyayakriyābhārikamāakaraṃ bhāgena prakrayeṇa vā dadyāt lāghavikamātmanā kārayet</p>
  <p xml:id="KAZ.02.12.23">lohādhyakṣastāmrasīsatrapuvaikṛntakārakūṭavṛttakaṃsatālalohakarmāntān kārayet lohabhāṇḍavyavahāraṃ ca</p>
  <p xml:id="KAZ.02.12.24">lakṣaṇādhyakṣaścaturbhāgatāmraṃ rūpyarūpaṃ tīkṣṇatrapusīsāñjanānāmanyatamamāṣabījayuktaṃ kārayetpaṇamardhapaṇaṃ pādamaṣṭabhāgamiti pādājīvaṃ tāmrarūpaṃ māṣakamardhamāṣakaṃ kākaṇīmardhakākaṇīmiti</p>
  <p xml:id="KAZ.02.12.25">rūpadarśakaḥ paṇayātrāṃ vyāvahārikīṃ kośapraveśyāṃ ca sthāpayet</p>
  <p xml:id="KAZ.02.12.26">rūpikamaṣṭakaṃ śatam pañcakaṃ śataṃ vyājīm pārīkṣikamaṣṭabhāgikaṃ śatam pañcaviṃśatipaṇamatyayaṃ ca anyatrakartṛkretṛvikretṛparīkṣitṛbhyaḥ</p>
  <p xml:id="KAZ.02.12.27">khanyadhyakṣaḥ śaṅkhavajramaṇimuktāpravālakṣārakarmāntān kārayetpaṇanavyavahāraṃ ca</p>
  <p xml:id="KAZ.02.12.28">lavaṇādhyakṣaḥ pākamuktaṃ lavaṇabhāgaṃ prakrayaṃ ca yathākālaṃ saṃgṛhṇīyādvikrayācca mūlyaṃ rūpaṃ vyājīṃ ca</p>
  <p xml:id="KAZ.02.12.29">āgantulavaṇaṃ ṣaḍbhāgaṃ dadyāt</p>
  <p xml:id="KAZ.02.12.30">dattabhāgavibhāgasya vikrayaḥ pañcakaṃ śataṃ vyājīṃ rūpaṃ rūpikaṃ ca</p>
  <p xml:id="KAZ.02.12.31">kretā śulkaṃ rājapaṇyacchedānurūpaṃ ca vaidharaṇaṃ dadyāt anyatra kretā ṣaṭchatamatyayaṃ ca</p>
  <p xml:id="KAZ.02.12.32">vilavaṇamuttamaṃ daṇḍaṃ dadyādaniṣṛṣṭopajīvī cānyatra vānaprasthebhyaḥ</p>
  <p xml:id="KAZ.02.12.33">śrotriyāstapasvino viṣṭayaśca bhaktalavaṇaṃ hareyuḥ</p>
  <p xml:id="KAZ.02.12.34">ato'nyo lavaṇakṣāravargaḥ śulkaṃ dadyāt</p>
  <lg xml:id="KAZ.02.12.35">
    <l xml:id="KAZ.02.12.35ab">evaṃ mūlyaṃ ca bhāgaṃ ca vyājīṃ parighamatyayam</l>
    <l xml:id="KAZ.02.12.35cd">śulkaṃ vaidharaṇaṃ daṇḍaṃ rūpaṃ rūpikameva ca</l>
  </lg>
  <lg xml:id="KAZ.02.12.36">
    <l xml:id="KAZ.02.12.36ab">khanibhyo dvādaśavidhaṃ dhātuṃ paṇyaṃ ca saṃharet</l>
    <l xml:id="KAZ.02.12.36cd">evaṃ sarveṣu paṇyeṣu sthāpayenmukhasaṃgraham</l>
  </lg>
  <lg xml:id="KAZ.02.12.37">
    <l xml:id="KAZ.02.12.37ab">ākaraprabhaḥ kośaḥ kośāddaṇḍaḥ prajāyate</l>
    <l xml:id="KAZ.02.12.37cd">pṛthivī kośadaṇḍābhyāṃ prāpyate kośabhūṣaṇā</l>
  </lg>
</div>

<div n="2.13">
  <p xml:id="KAZ.02.13.01">suvarṇādhyakṣaḥ suvarṇarajatakarmāntānāmasambandhāveśanacatuḥśālāmekadvārāmakṣaśālāṃ kārayet</p>
  <p xml:id="KAZ.02.13.02">viśikhāmadhye sauvarṇikaṃ śilpavantamabhijātaṃ prātyayikaṃ ca sthāpayet</p>
  <p xml:id="KAZ.02.13.03">jāmbūnadaṃ śātakumbhaṃ hāṭakaṃ vaiṇavaṃ śṛṅgaśuktijaṃ jātarūpaṃ rasaviddhamākarodgataṃ ca suvarṇam</p>
  <p xml:id="KAZ.02.13.04">kiñjalkavarṇaṃ mṛdu snigdhamanādi bhrājiṣṇu ca śreṣṭham raktapītakaṃ madhyamam raktamavaram</p>
  <p xml:id="KAZ.02.13.05">śreṣṭhānāṃ pāṇḍu śvetaṃ cāprāptakam</p>
  <p xml:id="KAZ.02.13.06">tad yenāprāptakaṃ taccaturguṇena sīsena śodhayet</p>
  <p xml:id="KAZ.02.13.07">sīsānvayena bhidyamānaṃ śuṣkapaṭalairdhmāpayet</p>
  <p xml:id="KAZ.02.13.08">rūkṣatvādbhidyamānaṃ tailagomaye niṣecayet</p>
  <p xml:id="KAZ.02.13.09">ākarodgataṃ sīsānvayena bhidyamānaṃ pākapattrāṇi kṛtvā gaṇḍikāsu kuṭṭayetkadalīvajrakandakalke vā niṣecayet</p>
  <p xml:id="KAZ.02.13.10">tutthodgataṃ gauḍikaṃ kāmbukaṃ cākravālikaṃ ca rūpyam</p>
  <p xml:id="KAZ.02.13.11">śvetaṃ snigdhaṃ mṛdu ca śreṣṭham</p>
  <p xml:id="KAZ.02.13.12">viparyaye sphoṭanaṃ ca duṣṭam</p>
  <p xml:id="KAZ.02.13.13">tatsīsacaturbhāgena śodhayet</p>
  <p xml:id="KAZ.02.13.14">udgatacūlikamacchaṃ bhrājiṣṇu dadhivarṇaṃ ca śuddham</p>
  <p xml:id="KAZ.02.13.15">śuddhasyaiko hāridrasya suvarṇo varṇakaḥ</p>
  <p xml:id="KAZ.02.13.16">tataḥ śulbakākaṇyuttarāpasāritā ācatuḥsīmāntāditi ṣoḍaśa varṇakāḥ</p>
  <p xml:id="KAZ.02.13.17">suvarṇaṃ pūrvaṃ nikaṣya paścādvarṇikāṃ nikaṣayet</p>
  <p xml:id="KAZ.02.13.18">samarāgalekhamanimnonnate deśe nikaṣitam parimṛditaṃ parilīḍhaṃ nakhāntarādvā gairikeṇāvacūrṇitamupadhiṃ vidyāt</p>
  <p xml:id="KAZ.02.13.19">jātihiṅgulukena puṣpakāsīsena vā gomūtrabhāvitena digdhenāgrahastena saṃspṛṣṭaṃ suvarṇaṃ śvetībhavati</p>
  <p xml:id="KAZ.02.13.20">sakesaraḥ snigdho mṛdurbhājiṣṇuśca nikaṣarāgaḥ śreṣṭhaḥ</p>
  <p xml:id="KAZ.02.13.21">kāliṅgakastāpīpāṣāṇo vā mudgavarṇo nikaṣaḥ śreṣṭhaḥ</p>
  <p xml:id="KAZ.02.13.22">samarāgī vikrayakrayahitaḥ</p>
  <p xml:id="KAZ.02.13.23">hasticchavikaḥ saharitaḥ pratirāgī vikrayahitaḥ</p>
  <p xml:id="KAZ.02.13.24">sthiraḥ paruṣo viṣamavarṇaścāpratirāgī krayahitaḥ</p>
  <p xml:id="KAZ.02.13.25">chedaścikkaṇaḥ samavarṇaḥ ślakṣṇo mṛdurbhājiṣṇuśca śreṣṭhaḥ</p>
  <p xml:id="KAZ.02.13.26">tāpo bahirantaśca samaḥ kiñjalkavarṇaḥ kuraṇḍakapuṣpavarṇo vā śreṣṭhaḥ</p>
  <p xml:id="KAZ.02.13.27">śyāvo nīlaścāprāptakaḥ</p>
  <p xml:id="KAZ.02.13.28">tulāpratimānaṃ pautavādhyakṣe vakṣyāmaḥ</p>
  <p xml:id="KAZ.02.13.29">tenopadeśena rūpyasuvarṇaṃ dadyādādadīta ca</p>
  <p xml:id="KAZ.02.13.30">akṣaśālāmanāyukto nopagacchet</p>
  <p xml:id="KAZ.02.13.31">abhigacchannucchedyaḥ</p>
  <p xml:id="KAZ.02.13.32">āyukto vā sarūpyasuvarṇastenaiva jīyeta</p>
  <p xml:id="KAZ.02.13.33">vicitavastrahastaguhyāḥ kāñcanapṛṣatatvaṣṭṛtapanīyakāravo dhmāyakacarakapāṃsudhāvakāḥ praviśeyurniṣkaseyuśca</p>
  <p xml:id="KAZ.02.13.34">sarvaṃ caiṣāmupakaraṇamaniṣṭhitāśca prayogāstatraivāvatiṣṭheran</p>
  <p xml:id="KAZ.02.13.35">gṛhītaṃ suvarṇaṃ dhṛtaṃ ca prayogaṃ karaṇamadhye dadyāt</p>
  <p xml:id="KAZ.02.13.36">sāyaṃ prātaśca lakṣitaṃ kartṛkārayitṛmudrābhyāṃ nidadhyāt</p>
  <p xml:id="KAZ.02.13.37">kṣepaṇo guṇaḥ kṣudrakamiti karmāṇi</p>
  <p xml:id="KAZ.02.13.38">kṣepaṇaḥ kācārpaṇādīni</p>
  <p xml:id="KAZ.02.13.39">guṇaḥ sūtravānādīni</p>
  <p xml:id="KAZ.02.13.40">ghanaṃ suṣiraṃ pṛṣatādiyuktaṃ kṣudrakamiti</p>
  <p xml:id="KAZ.02.13.41">arpayetkācakarmaṇaḥ pañcabhāgaṃ kāñcanaṃ daśabhāgaṃ kaṭumānam</p>
  <p xml:id="KAZ.02.13.42">tāmrapādayuktaṃ rūpyaṃ rūpyapādayuktaṃ vā suvarṇaṃ saṃskṛtakam tasmād rakṣet</p>
  <p xml:id="KAZ.02.13.43">pṛṣatakācakarmaṇaḥ trayo hi bhāgāḥ paribhāṇḍaṃ dvau vāstukaṃ catvāro vā vāstukaṃ trayaḥ paribhāṇḍam</p>
  <p xml:id="KAZ.02.13.44">tvaṣṭṛkarmaṇaḥ śulbabhāṇḍaṃ samasuvarṇena samyūhayet</p>
  <p xml:id="KAZ.02.13.45">rūpyabhāṇḍaṃ ghanaṃ suṣiraṃ vā suvarṇārdhenāvalepayet</p>
  <p xml:id="KAZ.02.13.46">caturbhāgasuvarṇaṃ vā vālukāhiṅgulukasya rasena cūrṇena vā vāsayet</p>
  <p xml:id="KAZ.02.13.47">tapanīyaṃ jyeṣṭhaṃ suvarṇaṃ surāgaṃ samasīsātikrāntaṃ pākapattrapakvaṃ saindhavikayojjvālitaṃ nīlapītaśvetaharitaśukapattravarṇānāṃ prakṛtirbhavati</p>
  <p xml:id="KAZ.02.13.48">tīkṣṇaṃ cāsya mayūragrīvābhaṃ śvetabhaṅgaṃ cimicimāyitaṃ pītacūrṇitaṃ kākaṇikaḥ suvarṇarāgaḥ</p>
  <p xml:id="KAZ.02.13.49">tāramupaśuddhaṃ vā asthitutthe catuḥ samasīse catuḥ śuṣkatutthe catuḥ kapāle trirgomaye dvirevaṃ saptadaśatutthātikrāntaṃ saindhavikayojjvālitam</p>
  <p xml:id="KAZ.02.13.50">etasmātkākaṇyuttaramādvimāṣāditi suvarṇe deyam paścād rāgayogaḥ śvetatāraṃ bhavati</p>
  <p xml:id="KAZ.02.13.51">trayo'ṃśāstapanīyasya dvātriṃśadbhāgaśvetatāramūrcchitāḥ tat śvetalohitakaṃ bhavati</p>
  <p xml:id="KAZ.02.13.52">tāmraṃ pītakaṃ karoti</p>
  <p xml:id="KAZ.02.13.53">tapanīyamujjvālya rāgatribhāgaṃ dadyātpītarāgaṃ bhavati</p>
  <p xml:id="KAZ.02.13.54">śvetatārabhāgau dvāvekastapanīyasya mudgavarṇaṃ karoti</p>
  <p xml:id="KAZ.02.13.55">kālāyasasyārdhabhāgābhyaktaṃ kṛṣṇaṃ bhavati</p>
  <p xml:id="KAZ.02.13.56">pratilepinā rasena dviguṇābhyaktaṃ tapanīyaṃ śukapattravarṇaṃ bhavati</p>
  <p xml:id="KAZ.02.13.57">tasyārambhe rāgaviśeṣeṣu prativarṇikāṃ gṛhṇīyāt</p>
  <p xml:id="KAZ.02.13.58">tīkṣṇatāmrasaṃskāraṃ ca budhyeta</p>
  <p xml:id="KAZ.02.13.59">tasmādvajramaṇimuktāpravālarūpāṇāmapaneyimānaṃ ca rūpyasuvarṇabhāṇḍabandhapramāṇāni ca</p>
  <lg xml:id="KAZ.02.13.60">
    <l xml:id="KAZ.02.13.60ab">samarāgaṃ samadvandvamasaktapṛṣataṃ sthiram</l>
    <l xml:id="KAZ.02.13.60cd">supramṛṣṭamasampītaṃ vibhaktaṃ dhāraṇe sukham</l>
  </lg>
  <lg xml:id="KAZ.02.13.61">
    <l xml:id="KAZ.02.13.61ab">abhinītaṃ prabhāyuktaṃ saṃsthānamadhuraṃ samam</l>
    <l xml:id="KAZ.02.13.61cd">manonetrābhirāmaṃ ca tapanīyaguṇāḥ smṛtāḥ</l>
  </lg>
</div>

<div n="2.14">
  <p xml:id="KAZ.02.14.01">sauvarṇikaḥ paurajānapadānāṃ rūpyasuvarṇamāveśanibhiḥ kārayet</p>
  <p xml:id="KAZ.02.14.02">nirdiṣṭakālakāryaṃ ca karma kuryuḥ anirdiṣṭakālaṃ kāryāpadeśam</p>
  <p xml:id="KAZ.02.14.03">kāryasyānyathākaraṇe vetananāśaḥ taddviguṇaśca daṇḍaḥ</p>
  <p xml:id="KAZ.02.14.04">kālātipātane pādahīnaṃ vetanaṃ taddviguṇaśca daṇḍaḥ</p>
  <p xml:id="KAZ.02.14.05">yathāvarṇapramāṇaṃ nikṣepaṃ gṛhṇīyustathāvidhamevārpayeyuḥ</p>
  <p xml:id="KAZ.02.14.06">kālāntarādapi ca tathāvidhameva pratigṛhṇīyuḥ anyatra kṣīṇapariśīrṇābhyām</p>
  <p xml:id="KAZ.02.14.07">āveśanibhiḥ suvarṇapudgalalakṣaṇaprayogeṣu tattajjānīyāt</p>
  <p xml:id="KAZ.02.14.08">taptakaladhautakayoḥ kākaṇikaḥ suvarṇe kṣayo deyaḥ</p>
  <p xml:id="KAZ.02.14.09">tīkṣṇakākaṇī rūpyadviguṇaḥ rāgaprakṣepaḥ tasya ṣaḍbhāgaḥ kṣayaḥ</p>
  <p xml:id="KAZ.02.14.10">varṇahīne māṣāvare pūrvaḥ sāhasadaṇḍaḥ pramāṇahīne madhyamaḥ tulāpratimānopadhāv uttamaḥ kṛtabhāṇḍopadhau ca</p>
  <p xml:id="KAZ.02.14.11">sauvarṇikenādṛṣṭamanyatra vā prayogaṃ kārayato dvādaśapaṇo daṇḍaḥ</p>
  <p xml:id="KAZ.02.14.12">karturdviguṇaḥ sāpasāraścet</p>
  <p xml:id="KAZ.02.14.13">anapasāraḥ kaṇṭakaśodhanāya nīyeta</p>
  <p xml:id="KAZ.02.14.14">kartuśca dviśato daṇḍaḥ paṇacchedanaṃ vā</p>
  <p xml:id="KAZ.02.14.15">tulāpratimānabhāṇḍaṃ pautavahastātkrīṇīyuḥ</p>
  <p xml:id="KAZ.02.14.16">anyathā dvādaśapaṇo daṇḍaḥ</p>
  <p xml:id="KAZ.02.14.17">ghanaṃ suṣiraṃ samyūhyamavalepyaṃ saṃghātyaṃ vāsitakaṃ ca kārukarma</p>
  <p xml:id="KAZ.02.14.18">tulāviṣamamapasāraṇaṃ visrāvaṇaṃ peṭakaḥ piṅkaśceti haraṇopāyāḥ</p>
  <p xml:id="KAZ.02.14.19">samnāminyutkīrṇikā bhinnamastakopakaṇṭhī kuśikyā sakaṭukakṣyā parivelyāyas kāntā ca duṣṭatulāḥ</p>
  <p xml:id="KAZ.02.14.20">rūpyasya dvau bhāgāvekaḥ śulbasya tripuṭakam</p>
  <p xml:id="KAZ.02.14.21">tenākarodgatamapasāryate tattripuṭakāpasāritam</p>
  <p xml:id="KAZ.02.14.22">śulbena śulbāpasāritam vellakena vellakāpasāritaṃ śulbārdhasāreṇa hemnā hemāpasāritam</p>
  <p xml:id="KAZ.02.14.23">mūkamūṣā pūtikiṭṭaḥ karaṭukamukhaṃ nālī saṃdaṃśo joṅganī suvarcikālavaṇaṃ tadeva suvarṇamityapasāraṇamārgāḥ</p>
  <p xml:id="KAZ.02.14.24">pūrvapraṇihitā vā piṇḍavālukā mūṣābhedādagniṣṭhāduddhriyante</p>
  <p xml:id="KAZ.02.14.25">paścādbandhane ācitakapattraparīkṣāyāṃ vā rūpyarūpeṇa parivartanaṃ visrāvaṇam piṇḍavālukānāṃ lohapiṇḍavālukābhirvā</p>
  <p xml:id="KAZ.02.14.26">gāḍhaścābhyuddhāryaśca peṭakaḥ samyūhyāvalepyasaṃghātyeṣu kriyate</p>
  <p xml:id="KAZ.02.14.27">sīsarūpaṃ suvarṇapattreṇāvaliptamabhyantaramaṣṭakena baddhaṃ gāḍhapeṭakaḥ</p>
  <p xml:id="KAZ.02.14.28">sa eva paṭalasampuṭeṣvabhyuddhāryaḥ</p>
  <p xml:id="KAZ.02.14.29">pattramāśliṣṭaṃ yamakapattraṃ vāvalepyeṣu kriyate</p>
  <p xml:id="KAZ.02.14.30">śulbaṃ tāraṃ vā garbhaḥ pattrāṇāṃ saṃghātyeṣu kriyate</p>
  <p xml:id="KAZ.02.14.31">śulbarūpaṃ suvarṇapattrasaṃhataṃ pramṛṣṭaṃ supārśvam tadeva yamakapattrasaṃhataṃ pramṛṣṭaṃ tāmratārarupaṃ cottaravarṇakaḥ</p>
  <p xml:id="KAZ.02.14.32">tadubhayaṃ tāpanikaṣābhyāṃ nihśabdollekhanābhyāṃ vā vidyāt</p>
  <p xml:id="KAZ.02.14.33">abhyuddhāryaṃ badarāmle lavaṇodake vā sādayanti | iti peṭakaḥ</p>
  <p xml:id="KAZ.02.14.34">ghane suṣire vā rūpe suvarṇamṛnmālukāhiṅgulukakalpo vā tapto'vatiṣṭhate</p>
  <p xml:id="KAZ.02.14.35">dṛḍhavāstuke vā rūpe vālukāmiśraṃ jatu gāndhārapaṅko vā tapto'vatiṣṭhate</p>
  <p xml:id="KAZ.02.14.36">tayostāpanamavadhvaṃsanaṃ vā śuddhiḥ</p>
  <p xml:id="KAZ.02.14.37">saparibhāṇḍe vā rūpe lavaṇamulkayā kaṭuśarkarayā taptamavatiṣṭhate</p>
  <p xml:id="KAZ.02.14.38">tasya kvāthanaṃ śuddhiḥ</p>
  <p xml:id="KAZ.02.14.39">abhrapaṭalamaṣṭakena dviguṇavāstuke vā rūpe badhyate</p>
  <p xml:id="KAZ.02.14.40">tasyāpihitakācakasyodake nimajjata ekadeśaḥ sīdati paṭalāntareṣu vā sūcyā bhidyate</p>
  <p xml:id="KAZ.02.14.41">maṇayo rūpyaṃ suvarṇaṃ vā ghanasuṣirāṇāṃ piṅkaḥ</p>
  <p xml:id="KAZ.02.14.42">tasya tāpanamavadhvaṃsanaṃ vā śuddhiḥ | iti piṅkaḥ</p>
  <p xml:id="KAZ.02.14.43">tasmādvajramaṇimuktāpravālarūpāṇāṃ jātirūpavarṇapramāṇapudgalalakṣaṇānyupalabheta</p>
  <p xml:id="KAZ.02.14.44">kṛtabhāṇḍaparīkṣāyāṃ purāṇabhāṇḍapratisaṃskāre vā catvāro haraṇopāyāḥ parikuṭṭanamavacchedanamullekhanaṃ parimardanaṃ vā</p>
  <p xml:id="KAZ.02.14.45">peṭakāpadeśena pṛṣataṃ guṇaṃ piṭakāṃ vā yatpariśātayanti tatparikuṭṭanam</p>
  <p xml:id="KAZ.02.14.46">yaddviguṇavāstukānāṃ vā rūpe sīsarūpaṃ prakṣipyābhyantaramavacchindanti tadavacchedanam</p>
  <p xml:id="KAZ.02.14.47">yadghanānāṃ tīkṣṇenollikhanti tadullekhanam</p>
  <p xml:id="KAZ.02.14.48">haritālamanaḥśilāhiṅgulukacūrṇānāmanyatamena kuruvindacūrṇena vā vastraṃ samyūhya yatparimṛdnanti tatparimardanam</p>
  <p xml:id="KAZ.02.14.49">tena sauvarṇarājatāni bhāṇḍāni kṣīyante na caiṣāṃ kiṃcidavarugṇaṃ bhavati</p>
  <p xml:id="KAZ.02.14.50">bhagnakhaṇḍaghṛṣṭānāṃ samyūhyānāṃ sadṛśenānumānaṃ kuryāt</p>
  <p xml:id="KAZ.02.14.51">avalepyānāṃ yāvadutpāṭitaṃ tāvadutpāṭyānumānaṃ kuryāt</p>
  <p xml:id="KAZ.02.14.52">virūpāṇāṃ vā tāpanamudakapeṣaṇaṃ ca bahuśaḥ kuryāt</p>
  <p xml:id="KAZ.02.14.53">avakṣepaḥ pratimānamagnirgaṇḍikā bhaṇḍikādhikaraṇī piñchaḥ sūtraṃ cellaṃ bollanaṃ śira utsaṅgo makṣikā svakāyekṣā dṛtirudakaśarāvamagniṣṭhamiti kācaṃ vidyāt</p>
  <p xml:id="KAZ.02.14.54">rājatānāṃ visraṃ malagrāhi paruṣaṃ prastīnaṃ vivarṇaṃ vā duṣṭamiti vidyāt</p>
  <lg xml:id="KAZ.02.14.55">
    <l xml:id="KAZ.02.14.55ab">evaṃ navaṃ ca jīrṇaṃ ca virūpaṃ cāpi bhāṇḍakam</l>
    <l xml:id="KAZ.02.14.55cd">parīkṣetātyayaṃ caiṣāṃ yathoddiṣṭaṃ prakalpayet</l>
  </lg>
</div>

<div n="2.15">
  <p xml:id="KAZ.02.15.01">koṣṭhāgārādhyakṣaḥ sītārāṣṭrakrayimaparivartakaprāmityakāpamityakasaṃhanikānyajātavyayapratyāyopasthānānyupalabhet</p>
  <p xml:id="KAZ.02.15.02">sītādhyakṣopanītaḥ sasyavarṇakaḥ sītā</p>
  <p xml:id="KAZ.02.15.03">piṇḍakaraḥ ṣaḍbhāgaḥ senābhaktaṃ baliḥ kara utsaṅgaḥ pārśvaṃ pārihīṇikamaupāyanikaṃ kauṣṭheyakaṃ ca rāṣṭram</p>
  <p xml:id="KAZ.02.15.04">dhānyamūlyaṃ kośanirhāraḥ prayogapratyādānaṃ ca krayimam</p>
  <p xml:id="KAZ.02.15.05">sasyavarṇānāmarghāntareṇa vinimayaḥ parivartakaḥ</p>
  <p xml:id="KAZ.02.15.06">sasyayācanamanyataḥ prāmityakam</p>
  <p xml:id="KAZ.02.15.07">tadeva pratidānārthamāpamityakam</p>
  <p xml:id="KAZ.02.15.08">kuṭṭakarocakasaktuśuktapiṣṭakarma tajjīvaneṣu tailapīḍanamaudracākrikeṣvikṣūṇāṃ ca kṣārakarma saṃhanikā</p>
  <p xml:id="KAZ.02.15.09">naṣṭaprasmṛtādiranyajātaḥ</p>
  <p xml:id="KAZ.02.15.10">vikṣepavyādhitāntarārambhaśeṣaṃ ca vyayapratyāyaḥ</p>
  <p xml:id="KAZ.02.15.11">tulāmānāntaraṃ hastapūraṇamutkaro vyājī paryuṣitaṃ prārjitaṃ copasthānam | iti</p>
  <p xml:id="KAZ.02.15.12">dhānyasnehakṣāralavaṇānāṃ dhānyakalpaṃ sītādhyakṣe vakṣyāmaḥ</p>
  <p xml:id="KAZ.02.15.13">sarpistailavasāmajjānaḥ snehāḥ</p>
  <p xml:id="KAZ.02.15.14">phāṇitaguḍamatsyaṇḍikākhaṇḍaśarkarāḥ kṣāravargaḥ</p>
  <p xml:id="KAZ.02.15.15">saindhavasāmudrabiḍayavakṣārasauvarcalodbhedajā lavaṇavargaḥ</p>
  <p xml:id="KAZ.02.15.16">kṣaudraṃ mārdvīkaṃ ca madhu</p>
  <p xml:id="KAZ.02.15.17">ikṣurasaguḍamadhuphāṇitajāmbavapanasānāmanyatamo meṣaśṛṅgīpippalīkvāthābhiṣuto māsikaḥ ṣāṇmāsikaḥ sāṃvatsariko vā cidbhiṭorvārukekṣukāṇḍāmraphalāmalakāvasutaḥ śuddho vā śuktavargaḥ</p>
  <p xml:id="KAZ.02.15.18">vṛkṣāmlakaramardāmravidalāmalakamātuluṅgakolabadarasauvīrakaparūṣakādiḥ phalāmlavargaḥ</p>
  <p xml:id="KAZ.02.15.19">dadhidhānyāmlādirdravāmlavargaḥ</p>
  <p xml:id="KAZ.02.15.20">pippalīmaricaśṛṅgiberājājīkirātatiktagaurasarṣapakustumburucorakadamanakamaruvakaśigrukāṇḍādiḥ kaṭukavargaḥ</p>
  <p xml:id="KAZ.02.15.21">śuṣkamatsyamāṃsakandamūlaphalaśākādi ca śākavargaḥ</p>
  <p xml:id="KAZ.02.15.22">tato'rdhamāpadarthaṃ jānapadānāṃ sthāpayedardhamupayuñjīta</p>
  <p xml:id="KAZ.02.15.23">navena cānavaṃ śodhayet</p>
  <p xml:id="KAZ.02.15.24">kṣuṇṇaghṛṣṭapiṣṭabhṛṣṭānāmārdraśuṣkasiddhānāṃ ca dhānyānāṃ vṛddhikṣayapramāṇāni pratyakṣīkurvīta</p>
  <p xml:id="KAZ.02.15.25">kodravavrīhīṇāmardhaṃ sāraḥ śālīnāmardhabhāgonaḥ tribhāgono varakāṇām</p>
  <p xml:id="KAZ.02.15.26">priyaṅgūṇāmardhaṃ sāro navabhāgavṛddhiśca</p>
  <p xml:id="KAZ.02.15.27">udārakastulyaḥ yavā godhūmāśca kṣuṇṇāḥ tilā yavā mudgamāṣāśca ghṛṣṭāḥ</p>
  <p xml:id="KAZ.02.15.28">pañcabhāgavṛddhirgodhūmaḥ saktavaśca</p>
  <p xml:id="KAZ.02.15.29">pādonā kalāyacamasī</p>
  <p xml:id="KAZ.02.15.30">mudgamāṣāṇāmardhapādonā</p>
  <p xml:id="KAZ.02.15.31">śaumbyānāmardhaṃ sāraḥ tribhāgono masūrāṇām</p>
  <p xml:id="KAZ.02.15.32">piṣṭamāmaṃ kulmāṣāścādhyardhaguṇāḥ</p>
  <p xml:id="KAZ.02.15.33">dviguṇo yāvakaḥ pulākaḥ piṣṭaṃ ca siddham</p>
  <p xml:id="KAZ.02.15.34">kodravavarakodārakapriyaṅgūṇāṃ triguṇamannaṃ caturguṇaṃ vrīhīṇām pañcaguṇaṃ śālīnām</p>
  <p xml:id="KAZ.02.15.35">timitamaparānnaṃ dviguṇamardhādhikaṃ virūḍhānām</p>
  <p xml:id="KAZ.02.15.36">pañcabhāgavṛddhirbhṛṣṭānām</p>
  <p xml:id="KAZ.02.15.37">kalāyo dviguṇaḥ lājā bharujāśca</p>
  <p xml:id="KAZ.02.15.38">ṣaṭkaṃ tailamatasīnām</p>
  <p xml:id="KAZ.02.15.39">nimbakuśāmrakapitthādīnāṃ pañcabhāgaḥ</p>
  <p xml:id="KAZ.02.15.40">caturbhāgikāstilakusumbhamadhūkeṅgudīsnehāḥ</p>
  <p xml:id="KAZ.02.15.41">kārpāsakṣaumāṇāṃ pañcapale palaṃ sūtram</p>
  <p xml:id="KAZ.02.15.42">pañcadroṇe śālīnāṃ dvādaśāḍhakaṃ taṇḍulānāṃ kalabhabhojanamekādaśakaṃ vyālānām daśakamaupavāhyānāṃ navakaṃ sāmnāhyānāmaṣṭakaṃ pattīnāṃ saptakaṃ mukhyānāṃ ṣaṭkaṃ devīkumārāṇām pañcakaṃ rājñāmakhaṇḍapariśuddhānāṃ vā tuaṇḍulānāṃ prasthaḥ</p>
  <p xml:id="KAZ.02.15.43">taṇḍulānāṃ prasthaḥ caturbhāgaḥ sūpaḥ sūpaṣoḍaśo lavaṇasyāṃśaḥ caturbhāgaḥ sarpiṣastailasya vaikamāryabhaktaṃ puṃsaḥ</p>
  <p xml:id="KAZ.02.15.44">ṣaḍbhāgaḥ sūpaḥ ardhasnehamavarāṇām</p>
  <p xml:id="KAZ.02.15.45">pādonaṃ strīṇām</p>
  <p xml:id="KAZ.02.15.46">ardhaṃ bālānām</p>
  <p xml:id="KAZ.02.15.47">māṃsapalaviṃśatyā snehārdhakuḍubaḥ paliko lavaṇasyāṃśaḥ kṣārapalayogo dvidharaṇikaḥ kaṭukayogo dadhnuścārdhaprasthaḥ</p>
  <p xml:id="KAZ.02.15.48">tenottaraṃ vyākhyātam</p>
  <p xml:id="KAZ.02.15.49">śākānāmadhyardhaguṇaḥ śuṣkāṇāṃ dviguṇaḥ sa caiva yogaḥ</p>
  <p xml:id="KAZ.02.15.50">hastyaśvayostadadhyakṣe vidhāpramāṇaṃ vakṣyāmaḥ</p>
  <p xml:id="KAZ.02.15.51">balīvardānāṃ māṣadroṇaṃ yavānāṃ vā pulākaḥ śeṣamaśvavidhānam</p>
  <p xml:id="KAZ.02.15.52">viśeṣo ghāṇapiṇyākatulā kaṇakuṇḍakaṃ daśāḍhakaṃ vā</p>
  <p xml:id="KAZ.02.15.53">dviguṇaṃ mahiṣoṣṭrāṇām</p>
  <p xml:id="KAZ.02.15.54">ardhadroṇaṃ kharapṛṣatarohitānām</p>
  <p xml:id="KAZ.02.15.55">āḍhakameṇakuraṅgāṇām</p>
  <p xml:id="KAZ.02.15.56">ardhāḍhakamajaiḍakavarāhāṇām dviguṇaṃ vā kaṇakuṇḍakam</p>
  <p xml:id="KAZ.02.15.57">prasthaudanaḥ śunām</p>
  <p xml:id="KAZ.02.15.58">haṃsakrauñcamayūrāṇāmardhaprasthaḥ</p>
  <p xml:id="KAZ.02.15.59">śeṣāṇāmato mṛgapaśupakṣivyālānāmekabhaktādanumānaṃ grāhayet</p>
  <p xml:id="KAZ.02.15.60">aṅgārāṃstuṣān lohakarmāntabhittilepyānāṃ hārayet</p>
  <p xml:id="KAZ.02.15.61">kaṇikā dāsakarmakarasūpakārāṇāmato'nyadaudanikāpūpikebhyaḥ prayacchet</p>
  <p xml:id="KAZ.02.15.62">tulāmānabhāṇḍaṃ rocanīdṛṣanmusalolūkhalakuṭṭakarocakayantrapattrakaśūrpacālanikākaṇḍolīpiṭakasammārjanyaścopakaraṇāni</p>
  <p xml:id="KAZ.02.15.63">mārjakarakṣakadharakamāyakamāpakadāyakadāpakaśalākāpratigrāhakadāsakarmakaravargaśca viṣṭiḥ</p>
  <lg xml:id="KAZ.02.15.64">
    <l xml:id="KAZ.02.15.64ab">uccairdhānyasya nikṣepo mūtāḥ kṣārasya saṃhatāḥ</l>
    <l xml:id="KAZ.02.15.64cd">mṛtkāṣṭhakoṣṭhāḥ snehasya pṛthivī lavaṇasya ca</l>
  </lg>
</div>

<div n="2.16">
  <p xml:id="KAZ.02.16.01">vikṣepasaṃkṣepakrayavikrayaprayogakālān</p>
  <p xml:id="KAZ.02.16.02">yacca paṇyaṃ pracuraṃ syāttadekīkṛtyārghamāropayet</p>
  <p xml:id="KAZ.02.16.03">prāpte'rghe vārghāntaraṃ kārayet</p>
  <p xml:id="KAZ.02.16.04">svabhūmijānāṃ rājapaṇyānāmekamukhaṃ vyavahāraṃ sthāpayetparabhūmijānāmanekamukham</p>
  <p xml:id="KAZ.02.16.05">ubhayaṃ ca prajānāmanugraheṇa vikrāpayet</p>
  <p xml:id="KAZ.02.16.06">sthūlamapi ca lābhaṃ prajānāmaupaghātikaṃ vārayet</p>
  <p xml:id="KAZ.02.16.07">ajasrapaṇyānāṃ kāloparodhaṃ saṃkuladoṣaṃ vā notpādayet</p>
  <p xml:id="KAZ.02.16.08">bahumukhaṃ vā rājapaṇyaṃ vaidehakāḥ kṛtārghaṃ vikrīṇīran</p>
  <p xml:id="KAZ.02.16.09">chedānurūpaṃ ca vaidharaṇaṃ dadyuḥ</p>
  <p xml:id="KAZ.02.16.10">ṣoḍaśabhāgo mānavyājī viṃśatibhāgastulāmānaṃ gaṇyapaṇyānāmekādaśabhāgaḥ</p>
  <p xml:id="KAZ.02.16.11">parabhūmijaṃ paṇyamanugraheṇāvāhayet</p>
  <p xml:id="KAZ.02.16.12">nāvikasārthavāhebhyaśca parihāramāyatikṣamaṃ dadyāt</p>
  <p xml:id="KAZ.02.16.13">anabhiyogaścārtheṣvāgantūnāmanyatra sabhyopakāribhyaḥ</p>
  <p xml:id="KAZ.02.16.14">paṇyādhiṣṭhātāraḥ paṇyamūlyamekamukhaṃ kāṣṭhadroṇyāmekacchidrāpidhānāyāṃ nidadhyuḥ</p>
  <p xml:id="KAZ.02.16.15">ahnaścāṣṭame bhāge paṇyādhyakṣasyārpayeyuḥ idaṃ vikrītamidaṃ śeṣamiti</p>
  <p xml:id="KAZ.02.16.16">tulāmānabhāṇḍaṃ cārpayeyuḥ</p>
  <p xml:id="KAZ.02.16.17">iti svaviṣaye vyākhyātam</p>
  <p xml:id="KAZ.02.16.18">paraviṣaye tu paṇyapratipaṇyayorarghaṃ mūlyaṃ cāgamayya śulkavartanyātivāhikagulmataradeyabhaktabhāgavyayaśuddhamudayaṃ paśyet</p>
  <p xml:id="KAZ.02.16.19">asatyudaye bhāṇḍanirvahaṇena paṇyapratipaṇyānayanena vā lābhaṃ paśyet</p>
  <p xml:id="KAZ.02.16.20">tataḥ sārapādena sthalavyavahāramadhvanā kṣemeṇa prayojayet</p>
  <p xml:id="KAZ.02.16.21">aṭavyantapālapurarāṣṭramukhyaiśca pratisaṃsargaṃ gacchedanugrahārtham</p>
  <p xml:id="KAZ.02.16.22">āpadi sāramātmānaṃ vā mokṣayet</p>
  <p xml:id="KAZ.02.16.23">ātmano vā bhūmiṃ prāptaḥ sarvadeyaviśuddhaṃ vyavahareta</p>
  <p xml:id="KAZ.02.16.24">vāripathe vā yānabhāgakapathyadanapaṇyapratipaṇyārghapramāṇayātrākālabhayapratīkārapaṇyapattanacāritrāṇyupalabheta</p>
  <lg xml:id="KAZ.02.16.25">
    <l xml:id="KAZ.02.16.25ab">nadīpathe ca vijñāya vyavahāraṃ caritrataḥ</l>
    <l xml:id="KAZ.02.16.25cd">yato lābhastato gacchedalābhaṃ parivarjayet</l>
  </lg>
</div>

<div n="2.17">
  <p xml:id="KAZ.02.17.01">kupyādhyakṣo dravyavanapālaiḥ kupyamānāyayet</p>
  <p xml:id="KAZ.02.17.02">dravyavanakarmāntāṃśca prayojayet</p>
  <p xml:id="KAZ.02.17.03">dravyavanacchidrāṃ ca deyamatyayaṃ ca sthāpayedanyatrāpadbhyaḥ</p>
  <p xml:id="KAZ.02.17.04">kupyavargaḥ śākatiniśadhanvanārjunamadhūkatilakasālaśiṃśapārimedarājādanaśirīṣakhadirasaralatālasarjāśvakarṇasomavalkakuśāmrapriyakadhavādiḥ sāradāruvargaḥ</p>
  <p xml:id="KAZ.02.17.05">uṭajacimiyacāpaveṇuvaṃśasātinakaṇṭakabhāllūkādirveṇuvargaḥ</p>
  <p xml:id="KAZ.02.17.06">vetraśīkavallīvāśīśyāmalatānāgalatādirvallīvargaḥ</p>
  <p xml:id="KAZ.02.17.07">mālatīmūrvārkaśaṇagavedhukātasyādirvalkavargaḥ</p>
  <p xml:id="KAZ.02.17.08">muñjabalbajādi rajjubhāṇḍam</p>
  <p xml:id="KAZ.02.17.09">tālītālabhūrjānāṃ pattram</p>
  <p xml:id="KAZ.02.17.10">kiṃśukakusumbhakuṅkumānāṃ puṣpam</p>
  <p xml:id="KAZ.02.17.11">kandamūlaphalādirauṣadhavargaḥ</p>
  <p xml:id="KAZ.02.17.12">kālakūṭavatsanābhahālāhalameṣaśṛṅgamustākuṣṭhamahāviṣavellitakagaurārdrabālakamārkaṭahaimavatakāliṅgakadāradakāṅkolasārakoṣṭrakādīni viṣāṇi sarpāḥ kīṭāśca ta eva kumbhagatāḥ viṣavargaḥ</p>
  <p xml:id="KAZ.02.17.13">godhāserakadvīpyṛkṣaśiṃśumārasiṃhavyāghrahastimahiṣacamarasṛmarakhaḍgagomṛgagavayānāṃ carmāsthipittasnāyvakṣidantaśṛṅgakhurapucchāni anyeṣāṃ vāpi mṛgapaśupakṣivyālānām</p>
  <p xml:id="KAZ.02.17.14">kālāyasatāmravṛttakaṃsasīsatrapuvaikṛntakārakūṭāni lohāni</p>
  <p xml:id="KAZ.02.17.15">vidalamṛttikāmayaṃ bhāṇḍam</p>
  <p xml:id="KAZ.02.17.16">aṅgāratuṣabhasmāni mṛgapaśupakṣivyālavāṭāḥ kāṣṭhatṛṇavāṭāśca | iti</p>
  <lg xml:id="KAZ.02.17.17">
    <l xml:id="KAZ.02.17.17ab">bahirantaśca karmāntā vibhaktāḥ sārvabhāṇḍikāḥ</l>
    <l xml:id="KAZ.02.17.17cd">ājīvapurarakṣārthāḥ kāryāḥ kupyopajīvinā</l>
  </lg>
</div>

<div n="2.18">
  <p xml:id="KAZ.02.18.01">kṛtakarmapramāṇakālavetanaphalaniṣpattibhiḥ kārayetsvabhūmiṣu ca sthāpayet</p>
  <p xml:id="KAZ.02.18.02">sthānaparivartanamātapapravātapradānaṃ ca bahuśaḥ kuryāt</p>
  <p xml:id="KAZ.02.18.03">ūṣmopasnehakrimibhirupahanyamānamanyathā sthāpayet</p>
  <p xml:id="KAZ.02.18.04">jātirūpalakṣaṇapramāṇāgamamūlyanikṣepaiścopalabheta</p>
  <p xml:id="KAZ.02.18.05">sarvatobhadrajāmadagnyabahumukhaviśvāsaghātisaṃghāṭīyānakaparjanyakabāhūrdhvabāhvardhabāhūni sthitayantrāṇi</p>
  <p xml:id="KAZ.02.18.06">pāñcālikadevadaṇḍasūkarikāmusalayaṣṭihastivārakatālavṛntamudgaragadāspṛktalākuddālāsphāṭimotpāṭimodghāṭimaśataghnitriśūlacakrāṇi calayantrāṇi</p>
  <p xml:id="KAZ.02.18.07">śaktiprāsakuntahāṭakabhiṇḍipālaśūlatomaravarāhakarṇakaṇayakarpaṇatrāsikādīni ca hulamukhāni</p>
  <p xml:id="KAZ.02.18.08">tālacāpadāravaśārṅgāṇi kārmukakodaṇḍadrūṇā dhanūṃṣi</p>
  <p xml:id="KAZ.02.18.09">mūrvārkaśanagavedhuveṇusnāyūni jyāḥ</p>
  <p xml:id="KAZ.02.18.10">veṇuśaraśalākādaṇḍāsananārācāśceṣavaḥ</p>
  <p xml:id="KAZ.02.18.11">teṣāṃ mukhāni chedanabhedanatāḍanānyāyasāsthidāravāṇi</p>
  <p xml:id="KAZ.02.18.12">nistriṃśamaṇḍalāgrāsiyaṣṭayaḥ khaḍgāḥ</p>
  <p xml:id="KAZ.02.18.13">khaḍgamahiṣavāraṇaviṣāṇadāruveṇumūlāni tsaravaḥ</p>
  <p xml:id="KAZ.02.18.14">paraśukuṭhārapaṭṭasakhanitrakuddālakrakacakāṇḍacchedanāḥ kṣurakalpāḥ</p>
  <p xml:id="KAZ.02.18.15">yantragoṣpaṇamuṣṭipāṣāṇarocanīdṛṣadaścāśmāyudhāni</p>
  <p xml:id="KAZ.02.18.16">lohajālikāpaṭṭakavacasūtrakaṅkaṭaśiṃśumārakakhaḍgidhenukahastigocarmakhuraśṛṅgasaṃghātaṃ varmāṇi</p>
  <p xml:id="KAZ.02.18.17">śirastrāṇakaṇṭhatrāṇakūrpāsakañcukavāravāṇapaṭṭanāgodarikāḥ peṭīcarmahastikarṇatālamūladhamanikākapāṭakiṭikāpratihatabalāhakāntāścāvaraṇāṇi</p>
  <p xml:id="KAZ.02.18.18">hastirathavājināṃ yogyābhāṇḍamālaṃkārikaṃ samnāhakalpanāścopakaraṇāni</p>
  <p xml:id="KAZ.02.18.19">aindrajālikamaupaniṣadikaṃ ca karma</p>
  <lg xml:id="KAZ.02.18.20">
    <l xml:id="KAZ.02.18.20ab">karmāntānāṃ ca icchāmārambhaniṣpattiṃ prayogaṃ vyājamuddayam</l>
    <l xml:id="KAZ.02.18.20cd">kṣayavyayau ca jānīyātkupyānāmāyudheśvaraḥ</l>
  </lg>
</div>

<div n="2.19">
  <p xml:id="KAZ.02.19.01">pautavādhyakṣaḥ pautavakarmāntān kārayet</p>
  <p xml:id="KAZ.02.19.02">dhānyamāṣā daśa suvarṇamāṣakaḥ pañca vā guñjāḥ</p>
  <p xml:id="KAZ.02.19.03">te ṣoḍaśa suvarṇaḥ karṣo vā</p>
  <p xml:id="KAZ.02.19.04">catuṣkarṣaṃ palam</p>
  <p xml:id="KAZ.02.19.05">aṣṭāśītirgaurasarṣapā rūpyamāṣakaḥ</p>
  <p xml:id="KAZ.02.19.06">te ṣoḍaśa dharaṇaṃ śaumbyāni vā viṃśatiḥ</p>
  <p xml:id="KAZ.02.19.07">viṃśatitaṇḍulaṃ vajradharaṇam</p>
  <p xml:id="KAZ.02.19.08">ardhamāṣakaḥ māṣakaḥ dvau catvāraḥ aṣṭau māṣakāḥ suvarṇo dvau catvāraḥ aṣṭau suvarṇāḥ daśa viṃśatiḥ triṃśat catvāriṃśat śatamiti</p>
  <p xml:id="KAZ.02.19.09">tena dharaṇāni vyākhyātāni</p>
  <p xml:id="KAZ.02.19.10">pratimānānyayomayāni māgadhamekalaśailamayāni yāni vā nodakapradehābhyāṃ vṛddhiṃ gaccheyuruṣṇena vā hrāsam</p>
  <p xml:id="KAZ.02.19.11">ṣaḍaṅgulādūrdhvamaṣṭāṅgulottarā daśa tulāḥ kārayet lohapalādūrdhvamekapalottarāḥ yantramubhayataḥśikyaṃ vā</p>
  <p xml:id="KAZ.02.19.12">pañcatriṃśatpalalohāṃ dvisaptatyaṅgulāyāmāṃ samavṛttāṃ kārayet</p>
  <p xml:id="KAZ.02.19.13">tasyāḥ pañcapalikaṃ maṇḍalaṃ baddhvā samakaraṇaṃ kārayet</p>
  <p xml:id="KAZ.02.19.14">tataḥ karṣottaraṃ palaṃ palottaraṃ daśapalaṃ dvādaśa pañcadaśa viṃśatiriti padāni kārayet</p>
  <p xml:id="KAZ.02.19.15">tata āśatāddaśottaraṃ kārayet</p>
  <p xml:id="KAZ.02.19.16">akṣeṣu nāndīpinaddhaṃ kārayet</p>
  <p xml:id="KAZ.02.19.17">dviguṇalohāṃ tulāmataḥ ṣaṇṇavatyaṅgulāyāmāṃ parimāṇīṃ kārayet</p>
  <p xml:id="KAZ.02.19.18">tasyāḥ śatapadādūrdhvaṃ viṃśatiḥ pañcāśat śatamiti padāni kārayet</p>
  <p xml:id="KAZ.02.19.19">viṃśatitauliko bhāraḥ</p>
  <p xml:id="KAZ.02.19.20">daśadhāraṇikaṃ palam</p>
  <p xml:id="KAZ.02.19.21">tatpalaśatamāyamānī</p>
  <p xml:id="KAZ.02.19.22">pañcapalāvarā vyāvahārikī bhājanyantaḥpurabhājanī ca</p>
  <p xml:id="KAZ.02.19.23">tāsāmardhadharaṇāvaraṃ palam dvipalāvaramuttaralohaṃ ṣaḍaṅgulāvarāścāyāmāḥ</p>
  <p xml:id="KAZ.02.19.24">pūrvayoḥ pañcapalikaḥ prayāmo māṃsalohalavaṇamaṇivarjam</p>
  <p xml:id="KAZ.02.19.25">kāṣṭhatulā aṣṭahastā padavatī pratimānavatī mayūrapadādhiṣṭhitā</p>
  <p xml:id="KAZ.02.19.26">kāṣṭhapañcaviṃśatipalaṃ taṇḍulaprasthasādhanam</p>
  <p xml:id="KAZ.02.19.27">eṣa pradeśo bahvalpayoḥ</p>
  <p xml:id="KAZ.02.19.28">iti tulāpratimānaṃ vyākhyātam</p>
  <p xml:id="KAZ.02.19.29">atha dhānyamāṣadvipalaśataṃ droṇamāyamānaṃ saptāśītipalaśatamardhapalaṃ ca vyāvahārikam pañcasaptatipalaśataṃ bhājanīyam dviṣaṣṭipalaśatamardhapalaṃ cāntaḥpurabhājanīyam</p>
  <p xml:id="KAZ.02.19.30">teṣāmāḍhakaprasthakuḍubāścaturbhāgāvarāḥ</p>
  <p xml:id="KAZ.02.19.31">ṣoḍaśadroṇā khārī</p>
  <p xml:id="KAZ.02.19.32">viṃśatidroṇikaḥ kumbhaḥ</p>
  <p xml:id="KAZ.02.19.33">kumbhairdaśabhirvahaḥ</p>
  <p xml:id="KAZ.02.19.34">śuṣkasāradārumayaṃ samaṃ caturbhāgaśikhaṃ mānaṃ kārayet antaḥśikhaṃ vā</p>
  <p xml:id="KAZ.02.19.35">rasasya tu surāyāḥ puṣpaphalayostuṣāṅgārāṇāṃ sudhāyāśca śikhāmānaṃ dviguṇottarā vṛddhiḥ</p>
  <p xml:id="KAZ.02.19.36">sapādapaṇo droṇamūlyamāḍhakasya pādonaḥ ṣaṇmāṣakāḥ prasthasya māṣakaḥ kuḍubasya</p>
  <p xml:id="KAZ.02.19.37">dviguṇaṃ rasādīnāṃ mānamūlyam</p>
  <p xml:id="KAZ.02.19.38">viṃśatipaṇāḥ pratimānasya</p>
  <p xml:id="KAZ.02.19.39">tulāmūlyaṃ tribhāgaḥ</p>
  <p xml:id="KAZ.02.19.40">caturmāsikaṃ prātivedhanikaṃ kārayet</p>
  <p xml:id="KAZ.02.19.41">apratividdhasyātyayaḥ sapādaḥ saptaviṃśatipaṇaḥ</p>
  <p xml:id="KAZ.02.19.42">prātivedhanikaṃ kākaṇīkamaharahaḥ pautavādhyakṣāya dadyuḥ</p>
  <p xml:id="KAZ.02.19.43">dvātriṃśadbhāgastaptavyājī sarpiṣaḥ catuḥṣaṣṭibhāgastailasya</p>
  <p xml:id="KAZ.02.19.44">pañcāśadbhāgo mānasrāvo dravāṇām</p>
  <p xml:id="KAZ.02.19.45">kuḍubārdhacaturaṣṭabhāgāni mānāni kārayet</p>
  <p xml:id="KAZ.02.19.46">kuḍubāścaturaśītirvārakaḥ sarpiṣo mataḥ</p>
  <p xml:id="KAZ.02.19.47">catuḥṣaṣṭistu tailasya pādaśca ghaṭikānayoḥ</p>
</div>

<div n="2.20">
  <p xml:id="KAZ.02.20.01">mānādhyakṣyo deśakālamānaṃ vidyāt</p>
  <p xml:id="KAZ.02.20.02">aṣṭau paramāṇavo rathacakravipruṭ</p>
  <p xml:id="KAZ.02.20.03">tā aṣṭau likṣā</p>
  <p xml:id="KAZ.02.20.04">tā aṣtau yūkā</p>
  <p xml:id="KAZ.02.20.05">tā aṣṭau yavamadhyaḥ</p>
  <p xml:id="KAZ.02.20.06">aṣṭau yavamadhyā aṅgulam</p>
  <p xml:id="KAZ.02.20.07">madhyamasya puruṣasya madhyamāyā anugulyā madhyaprakarṣo vāṅgulam</p>
  <p xml:id="KAZ.02.20.08">caturaṅgulo dhanurgrahaḥ</p>
  <p xml:id="KAZ.02.20.09">aṣṭāṅgulā dhanurmuṣṭiḥ</p>
  <p xml:id="KAZ.02.20.10">dvādaśāṅgulā vitastiḥ chāyāpauruṣaṃ ca</p>
  <p xml:id="KAZ.02.20.11">caturdaśāṅgulaṃ śamaḥ śalaḥ parīrayaḥ padaṃ ca</p>
  <p xml:id="KAZ.02.20.12">dvivitastiraratniḥ prājāpatyo hastaḥ</p>
  <p xml:id="KAZ.02.20.13">sadhanurgrahaḥ pautavavivītamānam</p>
  <p xml:id="KAZ.02.20.14">sadhanurmuṣṭiḥ kuṣkuḥ kaṃso vā</p>
  <p xml:id="KAZ.02.20.15">dvicatvāriṃśadaṅgulastakṣṇaḥ krākacanikakiṣkuḥ skandhāvāradurgarājaparigrahamānam</p>
  <p xml:id="KAZ.02.20.16">catuṣpañcāśadaṅgulaḥ kūpyavanahastaḥ</p>
  <p xml:id="KAZ.02.20.17">caturaśītyaṅgulo vyāmo rajjumānaṃ khātapauruṣaṃ ca</p>
  <p xml:id="KAZ.02.20.18">caturaratnirdaṇḍo dhanurnālikā pauruṣaṃ ca gārhapatyam</p>
  <p xml:id="KAZ.02.20.19">aṣṭaśatāṅgulaṃ dhanuḥ pathiprākāramānaṃ pauruṣaṃ cāgnicityānām</p>
  <p xml:id="KAZ.02.20.20">ṣaṭkaṃso daṇḍo brahmadeyātithyamānam</p>
  <p xml:id="KAZ.02.20.21">daśadaṇḍo rajjuḥ</p>
  <p xml:id="KAZ.02.20.22">dvirajjukaḥ parideśaḥ</p>
  <p xml:id="KAZ.02.20.23">trirajjukaṃ nivartanamekataḥ</p>
  <p xml:id="KAZ.02.20.24">dvidaṇḍādhiko bāhuḥ</p>
  <p xml:id="KAZ.02.20.25">dvidhanuḥsahasraṃ gorutam</p>
  <p xml:id="KAZ.02.20.26">caturgorutaṃ yojanam</p>
  <p xml:id="KAZ.02.20.27">iti deśamānam</p>
  <p xml:id="KAZ.02.20.28">kālamānamata ūrdhvam</p>
  <p xml:id="KAZ.02.20.29">tuṭo lavo nimeṣaḥ kāṣṭhā kallā nālikā muhūrtaḥ pūrvāparabhāgau divaso rātriḥ pakṣo māsa ṛturayanaṃ saṃvatsaro yugamiti kālāḥ</p>
  <p xml:id="KAZ.02.20.30">dvau tuṭau lavaḥ</p>
  <p xml:id="KAZ.02.20.31">dvau lavau nimeṣaḥ</p>
  <p xml:id="KAZ.02.20.32">pañcanimeṣāḥ kāṣṭhāḥ</p>
  <p xml:id="KAZ.02.20.33">triṃśatkāṣṭhāḥ kalāḥ</p>
  <p xml:id="KAZ.02.20.34">catvāriṃśatkalāḥ nālikā</p>
  <p xml:id="KAZ.02.20.35">suvarṇamāṣakāścatvāraścaturaṅgulāyāmāḥ kumbhacchidramāḍhakamambhaso vā nālikā</p>
  <p xml:id="KAZ.02.20.36">dvināliko muhūrtaḥ</p>
  <p xml:id="KAZ.02.20.37">pañcadaśamuhūrto divaso rātriśca caitre cāśvayuje ca māsi bhavataḥ</p>
  <p xml:id="KAZ.02.20.38">tataḥ paraṃ tribhirmuhūrtairanyataraḥ ṣaṇmāsaṃ vardhate hrasate ceti</p>
  <p xml:id="KAZ.02.20.39">chāyāyāmaṣṭapauruṣyāmaṣṭādaśabhāgaśchedaḥ ṣaṭpauruṣyāṃ caturdaśabhāgaḥ tripauruṣyāmaṣṭabhāgaḥ dvipauruṣyāṃ ṣaḍbhāgaḥ pauruṣyāṃ caturbhāgaḥ aṣṭāṅgulāyāṃ trayo daśabhāgāḥ caturaṅgulāyāṃ trayo'ṣṭabhāgāḥ acchāyo madhyāhna iti</p>
  <p xml:id="KAZ.02.20.40">parāvṛtte divase śeṣamevaṃ vidyāt</p>
  <p xml:id="KAZ.02.20.41">āṣāḍhe māsi naṣṭacchāyo madhyāhno bhavati</p>
  <p xml:id="KAZ.02.20.42">ataḥ paraṃ śrāvaṇādīnāṃ ṣaṇmāsānāṃ dvyaṅgulottarā māghādīnāṃ dvyaṅgulāvarā chāyā iti</p>
  <p xml:id="KAZ.02.20.43">pañcadaśāhorātrāḥ pakṣaḥ</p>
  <p xml:id="KAZ.02.20.44">somāpyāyanaḥ śuklaḥ</p>
  <p xml:id="KAZ.02.20.45">somāvacchedano bahulaḥ</p>
  <p xml:id="KAZ.02.20.46">dvipakṣo māsaḥ</p>
  <p xml:id="KAZ.02.20.47">triṃśadahorātraḥ karmamāsaḥ</p>
  <p xml:id="KAZ.02.20.48">sārdhaḥ sauraḥ</p>
  <p xml:id="KAZ.02.20.49">ardhanyūnaścāndramāsaḥ</p>
  <p xml:id="KAZ.02.20.50">saptaviṃśatirnākṣatramāsaḥ</p>
  <p xml:id="KAZ.02.20.51">dvātriṃśadbalamāsaḥ</p>
  <p xml:id="KAZ.02.20.52">pañcatriṃśadaśvavāhāyāḥ</p>
  <p xml:id="KAZ.02.20.53">catvāriṃśaddhastivāhāyāḥ</p>
  <p xml:id="KAZ.02.20.54">dvau māsāv ṛtuḥ</p>
  <p xml:id="KAZ.02.20.55">śrāvaṇaḥ prauṣṭhapadaśca varṣāḥ</p>
  <p xml:id="KAZ.02.20.56">āśvayujaḥ kārttikaśca śarat</p>
  <p xml:id="KAZ.02.20.57">mārgaśīrṣaḥ pauṣaśca hemantaḥ</p>
  <p xml:id="KAZ.02.20.58">māghaḥ phālgunaśca śiśiraḥ</p>
  <p xml:id="KAZ.02.20.59">caitro vaiśākhaśca vasantaḥ</p>
  <p xml:id="KAZ.02.20.60">jyeṣṭhāmūlīya āṣāḍhaśca grīṣmaḥ</p>
  <p xml:id="KAZ.02.20.61">śiśirādyuttarāyaṇam</p>
  <p xml:id="KAZ.02.20.62">varṣādi dakṣiṇāyanam</p>
  <p xml:id="KAZ.02.20.63">dvyayanaḥ saṃvatsaraḥ</p>
  <p xml:id="KAZ.02.20.64">pañcasaṃvatsaro yugam | iti</p>
  <lg xml:id="KAZ.02.20.65">
    <l xml:id="KAZ.02.20.65ab">divasasya haratyarkaḥ ṣaṣṭibhāgamṛtau tataḥ</l>
    <l xml:id="KAZ.02.20.65cd">karotyekamahaśchedaṃ tathaivaikaṃ ca candramāḥ</l>
  </lg>
  <lg xml:id="KAZ.02.20.66">
    <l xml:id="KAZ.02.20.66ab">evamardhatṛtīyānāmabdānāmadhimāsakam</l>
    <l xml:id="KAZ.02.20.66cd">grīṣme janayataḥ pūrvaṃ pañcābdānte ca paścimam</l>
  </lg>
</div>

<div n="2.21">
  <p xml:id="KAZ.02.21.01">śulkādhyakṣaḥ śulkaśālāṃ dhvajaṃ ca prānmukhamudanmukhaṃ vā mahādvārābhyāśe niveśayet</p>
  <p xml:id="KAZ.02.21.02">śulkādāyinaścatvāraḥ pañca vā sārthopayātānvaṇijo likheyuḥ ke kutastyāḥ kiyatpaṇyāḥ kva cābhijñānaṃ mudrā vā kṛtā iti</p>
  <p xml:id="KAZ.02.21.03">amudrāṇāmatyayo deyadviguṇaḥ</p>
  <p xml:id="KAZ.02.21.04">kūṭamudrāṇāṃ śulkāṣṭaguṇo daṇḍaḥ</p>
  <p xml:id="KAZ.02.21.05">bhinnamudrāṇāmatyayo ghaṭikāsthāne sthānam</p>
  <p xml:id="KAZ.02.21.06">rājamudrāparivartane nāmakṛte vā sapādapaṇikaṃ vahanaṃ dāpayet</p>
  <p xml:id="KAZ.02.21.07">dhvajamūlopasthitasya pramāṇamarghaṃ ca vaidehikāḥ paṇyasya brūyuḥ etatpramāṇenārgheṇa paṇyamidaṃ kaḥ kretā iti</p>
  <p xml:id="KAZ.02.21.08">triruddhoṣitamarthibhyo dadyāt</p>
  <p xml:id="KAZ.02.21.09">kretṛsaṃgharṣe mūlyavṛddhiḥ saśulkā kośaṃ gacchet</p>
  <p xml:id="KAZ.02.21.10">śulkabhayātpaṇyapramāṇa mūlyaṃ vā hīnaṃ bruvatastadatiriktaṃ rājā haret</p>
  <p xml:id="KAZ.02.21.11">śulkamaṣṭaguṇaṃ vā dadyāt</p>
  <p xml:id="KAZ.02.21.12">tadeva niviṣṭapaṇyasya bhāṇḍasya hīnaprativarṇakenārghāpakarṣaṇe sārabhāṇḍasya phalgubhāṇḍena praticchādane ca kuryāt</p>
  <p xml:id="KAZ.02.21.13">pratikretṛbhayādvā paṇyamūlyādupari mūlyaṃ vardhayato mūlyavṛddhiṃ rājā haretdviguṇaṃ vā śulkaṃ kuryāt</p>
  <p xml:id="KAZ.02.21.14">tadevāṣṭaguṇamadhyakṣasyacchādayataḥ</p>
  <p xml:id="KAZ.02.21.15">tasmādvikrayaḥ paṇyānāṃ dhṛto mito gaṇito vā kāryaḥ tarkaḥ phalgubhāṇḍānāmānugrāhikāṇāṃ ca</p>
  <p xml:id="KAZ.02.21.16">dhvajamūlamatikrāntānāṃ cākṛtaśulkānāṃ śulkādaṣṭaguṇo daṇḍaḥ</p>
  <p xml:id="KAZ.02.21.17">pathikotpathikāstadvidyuḥ</p>
  <p xml:id="KAZ.02.21.18">vaivāhikamanvāyanamaupāyikaṃ yajñakṛtyaprasavanaimittikaṃ devejyācaulopanayanagodānavratadīkṣādiṣu kriyāviśeṣeṣu bhāṇḍamucchulkaṃ gacchet</p>
  <p xml:id="KAZ.02.21.19">anyathāvādinaḥ steyadaṇḍaḥ</p>
  <p xml:id="KAZ.02.21.20">kṛtaśulkenākṛtaśulkaṃ nirvāhayato dvitīyamekamudrayā bhittvā paṇyapuṭamapaharato vaidehakasya tacca tāvacca daṇḍaḥ</p>
  <p xml:id="KAZ.02.21.21">śulkasthānādgomayapalālaṃ pramāṇaṃ kṛtvāpaharata uttamaḥ sāhasadaṇḍaḥ</p>
  <p xml:id="KAZ.02.21.22">śastravarmakavacaloharatharatnadhānyapaśūnāmanyatamamanirvāhyaṃ nirvāhayato yathāvaghuṣito daṇḍaḥ paṇyanāśaśca</p>
  <p xml:id="KAZ.02.21.23">teṣāmanyatamasyānayane bahirevocchulko vikrayaḥ</p>
  <p xml:id="KAZ.02.21.24">antapālaḥ sapādapaṇikāṃ vartanīṃ gṛhṇīyātpaṇyavahanasya paṇikāmekakhurasya paśūnāmardhapaṇikāṃ kṣudrapaśūnāṃ pādikāmaṃsabhārasya māṣikām</p>
  <p xml:id="KAZ.02.21.25">naṣṭāpahṛtaṃ ca pratividadhyāt</p>
  <p xml:id="KAZ.02.21.26">vaideśyaṃ sārthaṃ kṛtasāraphalgubhāṇḍavicayanamabhijñānaṃ mudrāṃ ca dattvā preṣayedadhyakṣasya</p>
  <p xml:id="KAZ.02.21.27">vaidehakavyañjano vā sārthapramāṇaṃ rājñaḥ preṣayet</p>
  <p xml:id="KAZ.02.21.28">tena pradeśena rājā śulkādhyakṣasya sārthapramāṇamupadiśetsarvajñakhyāpanārtham</p>
  <p xml:id="KAZ.02.21.29">tataḥ sārthamadhyakṣo'bhigamya brūyāt idamamuṣyāmuṣya ca sārabhāṇḍaṃ phalgubhāṇḍaṃ ca na nihūhitavyameṣa rājñaḥ prabhāvaḥ iti</p>
  <p xml:id="KAZ.02.21.30">nihūhataḥ phalgubhāṇḍaṃ śulkāṣṭaguṇo daṇḍaḥ sārabhāṇḍaṃ sarvāpahāraḥ</p>
  <lg xml:id="KAZ.02.21.31">
    <l xml:id="KAZ.02.21.31ab">rāṣṭrapīḍākaraṃ bhāṇḍamucchindyādaphalaṃ ca yat</l>
    <l xml:id="KAZ.02.21.31cd">mahopakāramucchulkaṃ kuryādbījaṃ ca durlabham</l>
  </lg>
</div>

<div n="2.22">
  <p xml:id="KAZ.02.22.01">bāhyamābhyantaraṃ cātithyam</p>
  <p xml:id="KAZ.02.22.02">niṣkrāmyaṃ praveśyaṃ ca śulkam</p>
  <p xml:id="KAZ.02.22.03">praveśyānāṃ mūlyapañcabhāgaḥ</p>
  <p xml:id="KAZ.02.22.04">puṣpaphalaśākamūlakandavāllikyabījaśuṣkamatsyamāṃsānāṃ ṣaḍbhāgaṃ gṛhṇīyāt</p>
  <p xml:id="KAZ.02.22.05">śaṅkhavajramaṇimuktāpravālahārāṇāṃ tajjātapuruṣaiḥ kārayetkṛtakarmapramāṇakālavetanaphalaniṣpattibhiḥ</p>
  <p xml:id="KAZ.02.22.06">kṣaumadukūlakrimitānakaṅkaṭaharitālamanaḥśilāñjanahiṅgulukalohavarṇadhātūnāṃ candanāgurukaṭukakiṇvāvarāṇāṃ carmadantāstaraṇaprāvaraṇakrimijātānāmājaiḍakasya ca daśabhāgaḥ pañcadaśabhāgo vā</p>
  <p xml:id="KAZ.02.22.07">vastracatuṣpadadvipadasūtrakārpāsagandhabhaiṣajyakāṣṭhaveṇuvalkalacarmamṛdbhāṇḍānāṃ dhānyasnehakṣāralavaṇamadyapakvānnādīnāṃ ca viṃśatibhāgaḥ pañcaviṃśatibhāgo vā</p>
  <p xml:id="KAZ.02.22.08">dvārādeyaṃ śulkaṃ pañcabhāgaḥ ānugrāhikaṃ vā yathādeśopakāraṃ sthāpaytet</p>
  <p xml:id="KAZ.02.22.09">jātibhūmiṣu ca paṇyānāṃ vikrayaḥ</p>
  <p xml:id="KAZ.02.22.10">khanibhyo dhātupaṇyādāne ṣaṭchatamatyayaḥ</p>
  <p xml:id="KAZ.02.22.11">puṣpaphalavāṭebhyaḥ puṣpaphalādāne catuṣpañcāśatpaṇo daṇḍaḥ</p>
  <p xml:id="KAZ.02.22.12">ṣaṇḍebhyaḥ śākamūlakandādāne pādonaṃ dvipañcāśatpaṇo daṇḍaḥ</p>
  <p xml:id="KAZ.02.22.13">kṣetrebhyaḥ sarvasasyādāne tripañcāśatpaṇaḥ</p>
  <p xml:id="KAZ.02.22.14">paṇo'dhyardhapaṇaśca sītātyayaḥ</p>
  <lg xml:id="KAZ.02.22.15">
    <l xml:id="KAZ.02.22.15ab">ato navapurāṇāṃ deśajāticaritrataḥ</l>
    <l xml:id="KAZ.02.22.15cd">paṇyānāṃ sthāpayec śuklamatyayaṃ cāpakārataḥ</l>
  </lg>
</div>

<div n="2.23">
  <p xml:id="KAZ.02.23.01">sūtrādhyakṣaḥ sūtravarmavastrarajjuvyavahāraṃ tajjātapuruṣaiḥ kārayet</p>
  <p xml:id="KAZ.02.23.02">ūrṇāvalkakārpāsatūlaśaṇakṣaumāṇi ca vidhavānyaṅgākanyāpravrajitādaṇḍapratikāriṇībhī rūpājīvāmātṛkābhirvṛddharājadāsībhirvyuparatopasthānadevadāsībhiśca kartayet</p>
  <p xml:id="KAZ.02.23.03">ślakṣṇasthūlamadhyatāṃ ca sūtrasya viditvā vetanaṃ kalpayetbahvalpatāṃ ca</p>
  <p xml:id="KAZ.02.23.04">sūtrapramāṇa jñātvā tailāmalakodvartanairetā anugṛhṇīyāt</p>
  <p xml:id="KAZ.02.23.05">tithiṣu pratimānadānaiśca karma kārayitavyāḥ</p>
  <p xml:id="KAZ.02.23.06">sūtrahrāse vetanahrāso dravyasārāt</p>
  <p xml:id="KAZ.02.23.07">kṛtakarmapramāṇakālavetanaphalaniṣpattibhiḥ kārubhiśca karma kārayetpratisaṃsargaṃ ca gacchet</p>
  <p xml:id="KAZ.02.23.08">kṣaumadukūlakrimitānarāṅkavakārpāsasūtravānakarmāntāṃśca prayuñjāno gandhamālyadānairanyaiścāupagrāhikairārādhayet</p>
  <p xml:id="KAZ.02.23.09">vastrāstaraṇaprāvaraṇavikalpānutthāpayet</p>
  <p xml:id="KAZ.02.23.10">kaṅkaṭakarmāntāṃśca tajjātakāruśilpibhiḥ kārayet</p>
  <p xml:id="KAZ.02.23.11">yāścāniṣkāsinyaḥ proṣitā vidhavā nyaṅgāḥ kanyakā vātmānaṃ bibhṛyuḥ tāḥ svadāsībhiranusārya sopagrahaṃ karma kārayitavyāḥ</p>
  <p xml:id="KAZ.02.23.12">svayamāgacchantīnāṃ vā sūtraśālāṃ pratyuṣasi bhāṇḍavetanavinimayaṃ kārayet</p>
  <p xml:id="KAZ.02.23.13">sūtraparīkṣārthamātraḥ pradīpaḥ</p>
  <p xml:id="KAZ.02.23.14">striyā mukhasaṃdarśane'nyakāryasambhāṣāyāṃ vā pūrvaḥ sāhasadaṇḍaḥ vetanakālātipātane madhyamaḥ akṛtakarmavetanapradāne ca</p>
  <p xml:id="KAZ.02.23.15">gṛhītvā vetanaṃ karmākurvatyā aṅguṣṭhasaṃdaṃśaṃ dāpayetbhakṣitāpahṛtāvaskanditānāṃ ca</p>
  <p xml:id="KAZ.02.23.16">vetaneṣu ca karmakarāṇāmaparādhato daṇḍaḥ</p>
  <p xml:id="KAZ.02.23.17">rajjuvartakairvarmakāraiśca svayaṃ saṃsṛjyeta</p>
  <p xml:id="KAZ.02.23.18">bhāṇḍāni ca varatrādīni vartayet</p>
  <lg xml:id="KAZ.02.23.19">
    <l xml:id="KAZ.02.23.19ab">sūtravalkamayī rajjurvaratrā vaitravaiṇavīḥ</l>
    <l xml:id="KAZ.02.23.19cd">sāmnāhyā bandhanīyāśca yānayugyasya karayet</l>
  </lg>
</div>

<div n="2.24">
  <p xml:id="KAZ.02.24.02">bahuhalaparikṛṣṭāyāṃ svabhūmau dāsakarmakaradaṇḍapratikartṛbhirvāpayet</p>
  <p xml:id="KAZ.02.24.03">karṣaṇayantropakaraṇabalīvardaiścaiṣāmasaṅgaṃ kārayetkārubhiśca karmārakuṭṭākamedakarajjuvartakasarpagrāhādibhiśca</p>
  <p xml:id="KAZ.02.24.04">teṣāṃ karmaphalavinipāte tatphalahānaṃ daṇḍaḥ</p>
  <p xml:id="KAZ.02.24.05">ṣoḍaśadroṇaṃ jāṅgalānāṃ varṣapramāṇamadhyardhamānūpānāṃ deśavāpānāmardhatrayodaśāśmakānām trayoviṃśatiravantīnāmamitamaparāntānāṃ haimanyānāṃ ca kulyāvāpānāṃ ca kālataḥ</p>
  <p xml:id="KAZ.02.24.06">varṣatribhāgaḥ pūrvapaścimamāsayoḥ dvau tribhāgau madhyamayoḥ suṣamārūpam</p>
  <p xml:id="KAZ.02.24.07">tasyopaladhirbṛhaspateḥ sthānagamanagarbhādhānebhyaḥ śukrodayāstamayacārebhyaḥ sūryasya prakṛtivaikṛtācca</p>
  <p xml:id="KAZ.02.24.08">sūryādbījasiddhiḥ bṛhaspateḥ sasyānāṃ stambakāritā śukrādvṛṣṭiḥ | iti</p>
  <lg xml:id="KAZ.02.24.09">
    <l xml:id="KAZ.02.24.09ab">trayaḥ saptāhikā meghā aśītiḥ kaṇaśīkarāḥ</l>
    <l xml:id="KAZ.02.24.09cd">ṣaṣṭirātapameghānāmeṣā vṛṣṭiḥ samā hitā</l>
  </lg>
  <lg xml:id="KAZ.02.24.10">
    <l xml:id="KAZ.02.24.10ab">vātamātapayogaṃ ca vibhajanyatra varṣati</l>
    <l xml:id="KAZ.02.24.10cd">trīn karīṣāṃśca janayaṃstatra sasyāgamo dhruvaḥ</l>
  </lg>
  <p xml:id="KAZ.02.24.11">tataḥ prabhūtodakamalpodakaṃ vā sasyaṃ vāpayet</p>
  <p xml:id="KAZ.02.24.12">śālivrīhikodravatilapriyaṅgūdārakavarakāḥ pūrvavāpāḥ</p>
  <p xml:id="KAZ.02.24.13">mudgamāṣaśaimbyā madhyavāpāḥ</p>
  <p xml:id="KAZ.02.24.14">kusumbhamasūrakulatthayavagodhūmakalāyātasīsarṣapāḥ paścādvāpāḥ</p>
  <p xml:id="KAZ.02.24.15">yathartuvaśena vā bījavāpāḥ</p>
  <p xml:id="KAZ.02.24.16">vāpātiriktamardhasītikāḥ kuryuḥ svavīryopajīvino vā catusthapañcabhāgikāḥ</p>
  <p xml:id="KAZ.02.24.17">yatheṣṭamanavasitabhāgaṃ dadyuḥ anyatra kṛcchrebhyaḥ</p>
  <p xml:id="KAZ.02.24.18">svasetubhyo hastaprāvartimamudakabhāgaṃ pañcamaṃ dadyuḥ skandhaprāvartimaṃ caturthaṃ srotoyantraprāvartimaṃ ca tṛtīyaṃ caturthaṃ nadīsarastaṭākakūpoddhāṭam</p>
  <p xml:id="KAZ.02.24.19">karmodakapramāṇena kaidāraṃ haimanaṃ graiṣmikaṃ vā sasyaṃ sthāpayet</p>
  <p xml:id="KAZ.02.24.20">śālyādi jyeṣṭhaṃ ṣaṇḍo madhyamaḥ ikṣuḥ pratyavaraḥ</p>
  <p xml:id="KAZ.02.24.21">ikṣavo hi bahvābādhā vyayagrāhiṇaśca</p>
  <p xml:id="KAZ.02.24.22">phenāghāto vallīphalānām parīvāhāntāḥ pippalīmṛdvīkekṣūṇāṃ kūpaparyantāḥ śākamūlānām haraṇīparyantā haritakānām pālyo lavānāṃ gandhabhaiṣajyośīrahrīberapiṇḍālukādīnām</p>
  <p xml:id="KAZ.02.24.23">yathāsvaṃ bhūmiṣu ca sthālyāścānūpyāścauṣadhīḥ sthāpayet</p>
  <p xml:id="KAZ.02.24.24">tuṣārapāyanamuṣṇaśoṣaṇaṃ cāsaptarātrāditi dhānyabījānām trirātraṃ vā pañcarātraṃ vā kośīdhānyānāṃ madhughṛtasūkaravasābhiḥ śakṛdyuktābhiḥ kāṇḍabījānāṃ chedalepo madhughṛtena kandānāmasthibījānāṃ śakṛdālepaḥ śākhināṃ gartadāho go'sthiśakṛdbhiḥ kāle dauhrdaṃ ca</p>
  <p xml:id="KAZ.02.24.25">prarūḍhāṃścāśuṣkakaṭumatsyāṃśca snuhikṣīreṇa pāyayet</p>
  <lg xml:id="KAZ.02.24.26">
    <l xml:id="KAZ.02.24.26ab">kārpāsasāraṃ nirmokaṃ sarpasya ca samāharet</l>
    <l xml:id="KAZ.02.24.26cd">na sarpāstatra tiṣṭhanti dhūmo yatraiṣa tiṣṭhati</l>
  </lg>
  <p xml:id="KAZ.02.24.27">sarvajījānāṃ tu prathamavāpe suvarṇodakasamplutāṃ pūrvamuṣṭiṃ vāpayedamuṃ ca mantraṃ brūyātprajāpataye kāśyapāya devāya ca namaḥ sadā | sītā me ṛdhyatāṃ devī bījeṣu ca dhaneṣu ca</p>
  <p xml:id="KAZ.02.24.28">ṣaṇḍavāṭagopālakadāsakarmakarebhyo yathāpuruṣaparivāpaṃ bhaktaṃ kuryātsapādapaṇikaṃ ca māsaṃ dadyāt</p>
  <p xml:id="KAZ.02.24.29">karmānurūpaṃ kārubhyo bhaktavetanam</p>
  <p xml:id="KAZ.02.24.30">praśīrṇaṃ ca puṣpaphalaṃ devakāryārthaṃ vrīhiyavamāgrayaṇārthaṃ śrotriyāstapasvinaścāhareyuḥ rāśimūlamuñchavṛttayaḥ</p>
  <lg xml:id="KAZ.02.24.31">
    <l xml:id="KAZ.02.24.31ab">yathākālaṃ ca sasyādi jātaṃ jātaṃ praveśayet</l>
    <l xml:id="KAZ.02.24.31cd">na kṣetre sthāpayetkiṃcitpalālamapi paṇḍitaḥ</l>
  </lg>
  <lg xml:id="KAZ.02.24.32">
    <l xml:id="KAZ.02.24.32ab">prākārāṇāṃ samucchrayānvalabhīrvā tathāvidhāḥ</l>
    <l xml:id="KAZ.02.24.32cd">na saṃhatāni kurvīta na tucchāni śirāṃsi ca</l>
  </lg>
  <lg xml:id="KAZ.02.24.33">
    <l xml:id="KAZ.02.24.33ab">khalasya prakarān kuryānmaṇḍalānte samāśritān</l>
    <l xml:id="KAZ.02.24.33cd">anagnikāḥ sodakāśca khale syuḥ parikarmiṇaḥ</l>
  </lg>
</div>

<div n="2.25">
  <p xml:id="KAZ.02.25.02">ṣaṭśatamatyayamanyatra kartṛkretṛvikretṛṛṇāṃ sthāpayet</p>
  <p xml:id="KAZ.02.25.03">grāmādanirṇayaṇamasampātaṃ ca surāyāḥ pramādabhayātkarmasu ñjirdiṣṭānāṃ maryādātikramabhayādāryāṇāmutsāhabhayācca tīṣkṇānām</p>
  <p xml:id="KAZ.02.25.04">lakṣitamalpaṃ vā caturbhāgamardhakuḍubaṃ kuḍubamardhaprasthaṃ prasthaṃ veti jñātaśaucā nirhareyuḥ</p>
  <p xml:id="KAZ.02.25.05">pānāgāreṣu vā pibeyurasaṃcāriṇaḥ</p>
  <p xml:id="KAZ.02.25.06">nikṣepopanidhiprayogāpahṛtānāmaniṣṭopagatānāṃ ca dravyāṇāṃ jñānārthamasvāmikaṃ kupyaṃ hiraṇyaṃ copalabhya niṣkeptāramanyatra vyapadeśena grāhayedativyayakartāramanāyativyayaṃ ca</p>
  <p xml:id="KAZ.02.25.07">na cānargheṇa kālikāṃ vā surāṃ dadyādanyatra duṣṭasurāyāḥ</p>
  <p xml:id="KAZ.02.25.08">tāmanyatra vikrāpayet</p>
  <p xml:id="KAZ.02.25.09">dāsakarmakarebhyo vā vetanaṃ dadyāt</p>
  <p xml:id="KAZ.02.25.10">vāhanapratipānaṃ sūkarapoṣaṇaṃ vā dadyāt</p>
  <p xml:id="KAZ.02.25.11">pānāgārāṇyanekakakṣyāṇi vibhaktaśayanāsanavanti pānoddeśāni gandhamālyodakavanti ṛtusukhāni kārayet</p>
  <p xml:id="KAZ.02.25.12">tatrasthāḥ prakṛtyautpattikau vyayau gūḍhā vidyuḥ āgantūṃśca</p>
  <p xml:id="KAZ.02.25.13">kretṛṛṇāṃ mattasuptānāmalaṅkārācchādanahiraṇyāni ca vidyuḥ</p>
  <p xml:id="KAZ.02.25.14">tannāśe vaṇijastacca tāvacca daṇḍaṃ dadyuḥ</p>
  <p xml:id="KAZ.02.25.15">vaṇijaśstu saṃvṛteṣu kakṣyāvibhāgeṣu svadāsībhiḥ peśalarūpābhirāgantūnāṃ vāstavyānāṃ cāryarūpāṇāṃ mattasuptānāṃ bhāvaṃ vidyuḥ</p>
  <p xml:id="KAZ.02.25.16">medakaprasannāsavāriṣṭamaireyamadhūnām</p>
  <p xml:id="KAZ.02.25.17">udakadroṇaṃ taṇḍulānāmardhāḍhakaṃ trayaḥ prasthāḥ kiṇvasyeti medakayogaḥ</p>
  <p xml:id="KAZ.02.25.18">dvādaśāḍhakaṃ piṣṭasya pañca prasthāḥ kiṇvasya kramukatvakphalayukto vā jātisambhāraḥ prasannāyogaḥ</p>
  <p xml:id="KAZ.02.25.19">kapitthatulā phāṇitaṃ pañcataulikaṃ prastho madhuna ityāsavayogaḥ</p>
  <p xml:id="KAZ.02.25.20">pādadhiko jyeṣṭhaḥ pādahīnaḥ kaniṣṭhaḥ</p>
  <p xml:id="KAZ.02.25.21">cikitsakapramāṇāḥ pratyekaśo vikārāṇāmariṣṭāḥ</p>
  <p xml:id="KAZ.02.25.22">meṣaśṛṅgītvakkvāthābhiṣuto guḍapratīvāpaḥ pippalīmaricasambhārastriphalāyukto vā maireyaḥ</p>
  <p xml:id="KAZ.02.25.23">guḍayuktānāṃ vā sarveṣāṃ triphalāsambhāraḥ</p>
  <p xml:id="KAZ.02.25.24">mṛdvīkāraso madhu</p>
  <p xml:id="KAZ.02.25.25">tasya svadeśo vyākhyānaṃ kāpiśāyanaṃ hārahūrakamiti</p>
  <p xml:id="KAZ.02.25.26">māṣakalanīdroṇamāmaṃ siddhaṃ vā tribhāgādhikataṇḍulaṃ moraṭādīnāṃ kārṣikabhāgayuktaṃ kiṇvabandhaḥ</p>
  <p xml:id="KAZ.02.25.27">pāṭhāloghratejovatyelāvālukamadhukamadhurasāpriyaṅgudāruharidrāmaricapippalīnāṃ ca pañcakārṣikaḥ sambhārayogo medakasya prasannāyāśca</p>
  <p xml:id="KAZ.02.25.28">madhukaniryūhayuktā kaṭaśarkarā varṇaprasādanī ca</p>
  <p xml:id="KAZ.02.25.29">cocacitrakavilaṅgagajapippalīnāṃ ca kārṣikaḥ kramukamadhukamustālodhrāṇāṃ dvikārṣikaścāsavasambhāraḥ</p>
  <p xml:id="KAZ.02.25.30">daśabhāgaścaiṣāṃ bījabandhaḥ</p>
  <p xml:id="KAZ.02.25.31">prasannāyogaḥ śvetasurāyāḥ</p>
  <p xml:id="KAZ.02.25.32">sahakārasurā rasottarā bījottarā vā mahāsurā sambhārikī vā</p>
  <p xml:id="KAZ.02.25.33">tāsāṃ moraṭāpalāśapattūrameṣaśṛṅgīkarañjakṣīravṛkṣakaṣāyabhāvitaṃ dagdhakaṭaśarkarācūrṇaṃ loghracitrakavilaṅgapāṭhāmustākaliṅgayavadāruharidrendīvaraśatapuṣpāpāmārgasaptaparṇanimbāsphotakalkārdhayuktamantarnakho muṣṭiḥ kumbhīṃ rājapeyāṃ prasādayati</p>
  <p xml:id="KAZ.02.25.34">phāṇitaḥ pañcapalikaścātra rasavṛddhirdeyaḥ</p>
  <p xml:id="KAZ.02.25.35">kuṭumbinaḥ kṛtyeṣu śvetasurāmauṣadhārthaṃ vāriṣṭamanyadvā kartuṃ labheran</p>
  <p xml:id="KAZ.02.25.36">utsavasamājayātrāsu caturahaḥ sauriko deyaḥ</p>
  <p xml:id="KAZ.02.25.37">teṣvananujñātānāṃ prahavanāntaṃ daivasikamatyayaṃ gṛhṇīyāt</p>
  <p xml:id="KAZ.02.25.38">surākiṇvavicayaṃ striyo bālāśca kuryuḥ</p>
  <p xml:id="KAZ.02.25.39">arājapaṇyāḥ pañcakaṃ śataṃ śulkaṃ dadyuḥ surakāmedakāriṣṭamadhuphalāmlāmlaśīdhūnāṃ ca</p>
  <lg xml:id="KAZ.02.25.40">
    <l xml:id="KAZ.02.25.40ab">ahnaśca vikrayaṃ jñātvā vyājīṃ mānahiraṇyayoḥ</l>
    <l xml:id="KAZ.02.25.40cd">tathā vaidharaṇaṃ kuryāducitaṃ cānuvartayet</l>
  </lg>
</div>

<div n="2.26">
  <p xml:id="KAZ.02.26.01">madhyamam</p>
  <p xml:id="KAZ.02.26.02">apravṛttavadhānāṃ matsyapakṣiṇāṃ bandhavadhahiṃsāyāṃ pādonasaptaviṃśatipaṇamatyayaṃ kuryātmṛgapaśūnāṃ dviguṇam</p>
  <p xml:id="KAZ.02.26.03">pravṛttahiṃsānāmaparigṛhītānāṃ ṣaḍbhāgaṃ gṛhṇīyātmatsyapakṣiṇāṃ daśabhāgaṃ vādhikaṃ mṛgapaśūnāṃ śulkaṃ vādhikam</p>
  <p xml:id="KAZ.02.26.04">pakṣimṛgāṇāṃ jīvat ṣaḍbhāgamabhayavaneṣu pramuñcet</p>
  <p xml:id="KAZ.02.26.05">sāmudrahastyaśvapuruṣavṛṣagardabhākṛtayo matsyāḥ sārasā nādeyāstaṭākakulyodbhavā vā krauñcotkrośakadātyūhahaṃsacakravākajīvañjīvakabhṛṅgarājacakoramattakokilamayūraśukamadanaśārikā vihārapakṣiṇo maṅgalyāścānye'pi prāṇinaḥ pakṣimṛgā hiṃsābādhebhyo rakṣyāḥ</p>
  <p xml:id="KAZ.02.26.06">rakṣātikrame pūrvaḥ sāhasadaṇḍaḥ</p>
  <p xml:id="KAZ.02.26.07">mṛgapaśūnāmanasthimāṃsaṃ sadyohataṃ vikrīṇīran</p>
  <p xml:id="KAZ.02.26.08">asthimataḥ pratipātaṃ dadyuḥ</p>
  <p xml:id="KAZ.02.26.09">tulāhīne hīnāṣṭaguṇam</p>
  <p xml:id="KAZ.02.26.10">vatso vṛṣo dhenuścaiṣāmavadhyāḥ</p>
  <p xml:id="KAZ.02.26.11">ghnataḥ pañcāśatko daṇḍaḥ kliṣṭaghātaṃ ghātayataśca</p>
  <p xml:id="KAZ.02.26.12">pariśūnamaśiraḥpādāsthi vigandhaṃ svayaṃ mṛtaṃ ca na vikrīṇīran</p>
  <p xml:id="KAZ.02.26.13">anyathā dvādaśapaṇo daṇḍaḥ</p>
  <lg xml:id="KAZ.02.26.14">
    <l xml:id="KAZ.02.26.14ab">duṣṭāḥ paśumṛgavyālā matsyaścābhayacāriṇaḥ</l>
    <l xml:id="KAZ.02.26.14cd">anyatra guptisthānebhyo vadhabandhamavāpnuyuḥ</l>
  </lg>
</div>

<div n="2.27">
  <p xml:id="KAZ.02.27.01">gaṇikādhyakṣo gaṇikānvayāmagaṇikānvayāṃ vā rūpayauvanaśilpasampannāṃ sahasreṇa gaṇikāṃ kārayetkuṭumbārdhena pratigaṇikām</p>
  <p xml:id="KAZ.02.27.02">niṣpatitāpretayorduhitā bhaginī vā kuṭumbaṃ bhareta mātā vā pratigaṇikāṃ sthāpayet</p>
  <p xml:id="KAZ.02.27.03">tāsāmabhāve rājā haret</p>
  <p xml:id="KAZ.02.27.04">saubhāgyālaṃkāravṛddhyā sahasreṇa vāraṃ kaniṣṭhaṃ madhyamamuttamaṃ vāropayet chatrabhṛṅgāravyajanaśibikāpīṭhikāratheṣu ca viśeṣārtham</p>
  <p xml:id="KAZ.02.27.05">saubhāgyabhaṅge mātṛkāṃ kuryāt</p>
  <p xml:id="KAZ.02.27.06">niṣkrayaścaturviṃśatisāhasro gaṇikāyāḥ dvādaśasāhasro gaṇikāputrasya</p>
  <p xml:id="KAZ.02.27.07">aṣṭavarṣātprabhṛti rājñaḥ kuśīlavakarma kuryāt</p>
  <p xml:id="KAZ.02.27.08">gaṇikādāsī bhagnabhogā koṣṭhāgāre mahānase vā karma kuryāt</p>
  <p xml:id="KAZ.02.27.09">aviśantī sapādapaṇamavaruddhā māsavetanaṃ dadyāt</p>
  <p xml:id="KAZ.02.27.10">bhogaṃ dāyamāyaṃ vyayamāyatiṃ ca gaṇikāyā nibandhayet ativyayakarma ca vārayet</p>
  <p xml:id="KAZ.02.27.11">mātṛhastādanyatra abharaṇanyāse sapādacatuṣpaṇo daṇḍaḥ</p>
  <p xml:id="KAZ.02.27.12">svāpateyaṃ vikrayamādhānaṃ vā nayantyāḥ sapādapañcāśatpaṇaḥ paṇo'rdhapaṇacchedane</p>
  <p xml:id="KAZ.02.27.13">akāmāyāḥ kumāryā vā sāhase uttamo daṇḍaḥ sakāmāyāḥ pūrvaḥ sāhasadaṇḍaḥ</p>
  <p xml:id="KAZ.02.27.14">gaṇikāmakāmāṃ rundhato niṣpātayato vā vraṇavidāraṇena vā rūpaṃ upaghnataḥ sahasraṃ daṇḍaḥ</p>
  <p xml:id="KAZ.02.27.15">sthānviśeṣeṇa vā daṇḍavṛddhiḥ āniṣkrayadviguṇāt</p>
  <p xml:id="KAZ.02.27.16">prāptādhikāraṃ gaṇikāṃ ghatayato niṣkrayatriguṇo daṇḍaḥ</p>
  <p xml:id="KAZ.02.27.17">mātṛkāduhitṛkārūpadāsīnāṃ ghāte uttamaḥ sāhasadaṇḍaḥ</p>
  <p xml:id="KAZ.02.27.18">sarvatra prathame'parādhe prathamaḥ dvitīye dviguṇaḥ tṛtīye triguṇaḥ caturthe yathākāmī syāt</p>
  <p xml:id="KAZ.02.27.19">rājājñayā puruṣamanabhigacchantī gaṇikā śiphāsahasraṃ labheeta pañcasahasraṃ vā daṇḍaḥ</p>
  <p xml:id="KAZ.02.27.20">bhogaṃ gṛhītvā dviṣatyā bhogadviguṇo daṇḍaḥ</p>
  <p xml:id="KAZ.02.27.21">vasatibhogāpahāre bhogamaṣṭaguṇaṃ dadyādanyatra vyādhipuruṣadoṣebhyaḥ</p>
  <p xml:id="KAZ.02.27.22">puruṣaṃ ghnatyāścitāpratāpe'psu praveśanaṃ vā</p>
  <p xml:id="KAZ.02.27.23">gaṇikābharaṇamarthaṃ bhogaṃ vāpaharato'ṣṭaguṇo daṇḍaḥ</p>
  <p xml:id="KAZ.02.27.24">gaṇikā bhogamāyatiṃ puruṣaṃ ca nivedayet</p>
  <p xml:id="KAZ.02.27.25">etena naṭanartakagāyanavādakavāgjīvanakuśīlavaplavakasaubhikacāraṇānāṃ strīvyavahāriṇāṃ striyo gūḍhājīvāśca vyākhyātāḥ</p>
  <p xml:id="KAZ.02.27.26">teṣāṃ tūryamāgantukaṃ pañcapaṇaṃ prekṣāvetanaṃ dadyāt</p>
  <p xml:id="KAZ.02.27.27">rūpājīvā bhogadvayaguṇaṃ māsaṃ dadyuḥ</p>
  <p xml:id="KAZ.02.27.28">gītavādyapāṭhyanṛtyanāṭyākṣaracitravīṇāveṇumṛdaṅgaparacittajñānagandhamālyasamyūhanasaṃvādanasaṃvāhanavaiśikakalājñānāni gaṇikā dāsī raṅgopajīvinīśca grāhayato rājamaṇḍalādājīvaṃ kuryāt</p>
  <p xml:id="KAZ.02.27.29">gaṇikāputrān raṅgopajīvināṃ ca mukhyānniṣpādayeyuḥ sarvatālāvacarāṇāṃ ca</p>
  <lg xml:id="KAZ.02.27.30">
    <l xml:id="KAZ.02.27.30ab">saṃjñābhāṣāntarajñāśca striyasteṣāmanātmasu</l>
    <l xml:id="KAZ.02.27.30cd">cāraghātapramādārthaṃ prayojyā bandhuvāhanāḥ</l>
  </lg>
</div>

<div n="2.28">
  <p xml:id="KAZ.02.28.01">nāvadhyakṣaḥ samudrasamyānanadīmukhatarapracārāndevasarovisaronadītarāṃśca sthānīyādiṣvavekṣeta</p>
  <p xml:id="KAZ.02.28.02">tadvelākūlagrāmāḥ klṛptaṃ dadyuḥ</p>
  <p xml:id="KAZ.02.28.03">matsyabandhakā naukābhāṭakaṃ ṣaḍbhāgaṃ dadyuḥ</p>
  <p xml:id="KAZ.02.28.04">pattanānuvṛttaṃ śulkabhāgaṃ vaṇijo dadyuḥ yātrāvetanaṃ rājanaubhiḥ sampatantaḥ</p>
  <p xml:id="KAZ.02.28.05">śaṅkhamuktāgrāhiṇo naubhāṭakaṃ dadyuḥ svanaubhirvā tareyuḥ</p>
  <p xml:id="KAZ.02.28.06">adhyakṣaścaiṣāṃ khanyadhyakṣeṇa vyākhyātaḥ</p>
  <p xml:id="KAZ.02.28.07">pattanādhyakṣanibaddhaṃ paṇyapattanacāritraṃ nāvadhyakṣaḥ pālayet</p>
  <p xml:id="KAZ.02.28.08">mūḍhavātāhatā nāvaḥ pitevānugṛhṇīyāt</p>
  <p xml:id="KAZ.02.28.09">udakaprāptaṃ paṇyamaśulkamardhaśulkaṃ vā kuryāt</p>
  <p xml:id="KAZ.02.28.10">yathānirdiṣṭāścaitāḥ paṇyapattanayātrākāleṣu preṣayet</p>
  <p xml:id="KAZ.02.28.11">samyātīrnāvaḥ kṣetrānugatāḥ śulkaṃ yācet</p>
  <p xml:id="KAZ.02.28.12">hiṃsrikā nirghātayet amitraviṣayātigāḥ paṇyapattanacāritropaghātikāśca</p>
  <p xml:id="KAZ.02.28.13">śāsakaniryāmakadātra raśmigrāhakotsecakādhiṣṭhitāśca mahānāvo hemantagrīṣmatāryāsu mahānadīṣu prayojayetkṣudrikāḥ kṣudrikāsu varṣāsrāviṇīṣu</p>
  <p xml:id="KAZ.02.28.14">bādhatīrthāścaitāḥ kāryā rājadviṣṭakāriṇāṃ taraṇabhayāt</p>
  <p xml:id="KAZ.02.28.15">akāle'tīrthe ca tarataḥ pūrvaḥ sāhasadaṇḍaḥ</p>
  <p xml:id="KAZ.02.28.16">kāle tīrthe cāniṣṛṣṭatāriṇaḥ pādonasaptaviṃśatipaṇastarātyayaḥ</p>
  <p xml:id="KAZ.02.28.17">kaivartakāṣṭatṛṇabhārapuṣpaphalavāṭaṣaṇḍagopālakānāmanatyayaḥ sambhāvyadūtānupātināṃ ca senābhāṇḍaprayogāṇāṃ ca svataraṇaistaratām bījabhaktadravyopaskarāṃścānūpagrāmāṇāṃ tārayatām</p>
  <p xml:id="KAZ.02.28.18">brāhmaṇapravrajitabālavṛddhavyādhitaśāsanaharagarbhiṇyo nāvadhyakṣamudrābhistareyuḥ</p>
  <p xml:id="KAZ.02.28.19">kṛtapraveśāḥ pāraviṣayikāḥ sārthapramāṇā vā praviśeyuḥ</p>
  <p xml:id="KAZ.02.28.20">parasya bhāryāṃ kanyāṃ vittaṃ vāpaharantaṃ śavittaṃ vāpaharantaṃ śaṅkitamāvignamudbhāṇḍīkṛtaṃ mahābhāṇḍena mūrdhni bhāreṇāvacchādayantaṃ sadyogṛhītaliṅginamaliṅginaṃ vā pravrajitamalakṣyavyādhitaṃ bhayavikāriṇaṃ gūḍhasārabhāṇḍaśāsanaśastrāgniyogaṃ viṣahastaṃ dīrghapathikamamudraṃ copagrāhayet</p>
  <p xml:id="KAZ.02.28.21">kṣudrapaśurmanuṣyaśca sabhāro māṣakaṃ dadyāt śirobhāraḥ kāyabhāro gavāśvaṃ ca dvau uṣṭramahiṣaṃ caturaḥ pañca labhuyānaṃ ṣaḍgoliṅgaṃ sapta śakaṭam panyabhāraḥ pādam</p>
  <p xml:id="KAZ.02.28.22">tena bhāṇḍabhāro vyākhyātaḥ</p>
  <p xml:id="KAZ.02.28.23">dviguṇo mahānadīṣu taraḥ</p>
  <p xml:id="KAZ.02.28.24">klṛptamānūpagrāmā bhaktavetanaṃ dadyuḥ</p>
  <p xml:id="KAZ.02.28.25">pratyanteṣu tarāḥ śulkamātivāhikaṃ vartanīṃ ca gṛhṇīyuḥ nirgacchataścāmudradravyasya bhāṇḍaṃ hareyuḥ atibhāreṇāvelāyāmatirthe tarataśca</p>
  <p xml:id="KAZ.02.28.26">puruṣopakaraṇahīnāyāmasaṃskṛtāyāṃ vā nāvi vipannāyāṃ nāvadhhyakṣo naṣṭaṃ vinaṣṭaṃ vābhyāvahet</p>
  <lg xml:id="KAZ.02.28.27">
    <l xml:id="KAZ.02.28.27ab">saptāhavṛttāmāṣāḍhīṃ kārttikīṃ cāntarā taraḥ</l>
    <l xml:id="KAZ.02.28.27cd">kārmikaḥ pratyayaṃ dadyānnityaṃ cāhnikamāvahet</l>
  </lg>
</div>

<div n="2.29">
  <p xml:id="KAZ.02.29.02">gopālakapiṇḍārakadohakamanthakalubdhakāḥ śataṃ śataṃ dhenūnāṃ hiraṇyabhṛtāḥ pālayeyuḥ</p>
  <p xml:id="KAZ.02.29.03">kṣīraghṛtabhṛtā hi vatsānupahanyuḥ | iti vetanopagrāhikam</p>
  <p xml:id="KAZ.02.29.04">jaradgudhenugarbhiṇīpaṣṭhauhīvatsatarīṇāṃ samavibhāgaṃ rūpaśatamekaḥ pālayet</p>
  <p xml:id="KAZ.02.29.05">ghṛtasyāṣṭau vārakānpaṇikaṃ pucchamaṅkacarma ca vārṣikaṃ dadyāt | iti karapratikaraḥ</p>
  <p xml:id="KAZ.02.29.06">vyādhitānyaṅgānanyadohīdurdohāputraghnīnāṃ ca samavibhāgaṃ rūpaśataṃ pālayantastajjātikaṃ bhāgaṃ dadyuḥ | iti bhagnotṣṛṣṭakam</p>
  <p xml:id="KAZ.02.29.07">paracakrāṭavībhayādanupraviṣṭānāṃ paśūnāṃ pālanadharmeṇa daśabhagaṃ dadyuḥ | iti bhāgānupraviṣṭakam</p>
  <p xml:id="KAZ.02.29.08">vatsā vatsatarā damyā vahino vṛṣā ukṣāṇaśca puṃgavāḥ yugavāhanaśakaṭavahā vṛṣabhāḥ sūnāmahiṣāḥ pṛṣṭaskandhavāhinaśca mahiṣāḥ vatsikā vatsatarī paṣṭahuhī garbhiṇī dhenuścāprajātā vandhyāśca gāvo mahiṣyaśca māsadvimāsajātāstāsāmupajā vatsā vatsikāśca</p>
  <p xml:id="KAZ.02.29.09">māsadvimāsajātānaṅkayet</p>
  <p xml:id="KAZ.02.29.10">māsadvimāsaparyuṣitamaṅkayet</p>
  <p xml:id="KAZ.02.29.11">aṅkaṃ cihnaṃ varṇaṃ śṛṅgāntaraṃ ca lakṣaṇamevamupajā nibandhayet | iti vrajaparyagram</p>
  <p xml:id="KAZ.02.29.12">corahṛtamanyayūthapraviṣṭamavalīnaṃ vā naṣṭam</p>
  <p xml:id="KAZ.02.29.13">paṅkaviṣamavyādhijarātoyāhārāvasannaṃ vṛkṣataṭakāṣṭhaśilābhihatamīśānavyālasarpagrāhadāvāgnivipannaṃ vinaṣṭam</p>
  <p xml:id="KAZ.02.29.14">pramādādabhyāvaheyuḥ</p>
  <p xml:id="KAZ.02.29.15">evaṃ rūpāgraṃ vidyāt</p>
  <p xml:id="KAZ.02.29.16">svayaṃ hantā ghātayitā hartā hārayitā ca vadhyaḥ</p>
  <p xml:id="KAZ.02.29.17">parapaśūnāṃ rājāṅkena parivartayitā rūpasya pūrvaṃ sāhasadaṇḍaṃ dadyāt</p>
  <p xml:id="KAZ.02.29.18">svadeśīyānāṃ corahṛtaṃ pratyānīya paṇitaṃ rūpaṃ haret</p>
  <p xml:id="KAZ.02.29.19">paradeśīyānāṃ mokṣayitārdhaṃ haret</p>
  <p xml:id="KAZ.02.29.20">bālavṛddhavyādhitānāṃ gopālakāḥ pratikuryuḥ</p>
  <p xml:id="KAZ.02.29.21">lubdhakaśvagaṇibhirapāstastenāvyālaparābādhabhayamṛtuvibhaktamaraṇyaṃ cārayeyuḥ</p>
  <p xml:id="KAZ.02.29.22">sarpavyālatrāsanārthaṃ gocarānupātajñānārthaṃ ca trasnūnāṃ ghaṇṭātūryaṃ ca badhnīyuḥ</p>
  <p xml:id="KAZ.02.29.23">samavyūḍhatīrthamakardamagrāhamudakamavatārayeyuḥ pālayeyuśca</p>
  <p xml:id="KAZ.02.29.24">stenavyālasarpagrāhagṛhītaṃ vyādhijarāvasannaṃ cāvedayeyuḥ anyathā rūpamūlyaṃ bhajeran</p>
  <p xml:id="KAZ.02.29.25">kāraṇamṛtasyāṅkacarma gomahiṣasya karṇalakṣaṇamajāvikānām pucchamaṅkacarma cāśvakharoṣṭrāṇām bālacarmabastipittasnāyudantakhuraśṛṅgāsthīni cāhareyuḥ</p>
  <p xml:id="KAZ.02.29.26">māṃsamārdraṃ śuṣkaṃ vā vikrīṇīyuḥ</p>
  <p xml:id="KAZ.02.29.27">udaśvicchvavarāhebhyo dadyuḥ</p>
  <p xml:id="KAZ.02.29.28">kūrcikāṃ senābhaktārthamāhareyuḥ</p>
  <p xml:id="KAZ.02.29.29">kilāṭo ghāṇapiṇyākakledārthaḥ</p>
  <p xml:id="KAZ.02.29.30">paśuvikretā pādikaṃ rūpaṃ dadyāt</p>
  <p xml:id="KAZ.02.29.31">varṣāśaraddhemantānubhayataḥkālaṃ duhyuḥ śiśiravasantagrīṣmānekakālam</p>
  <p xml:id="KAZ.02.29.32">dvitīyakāladogdhuraṅguṣṭhacchedo daṇḍaḥ</p>
  <p xml:id="KAZ.02.29.33">dohanakālamatikrāmatastatphalahānaṃ daṇḍaḥ</p>
  <p xml:id="KAZ.02.29.34">etena nasyadamyayugapiṅganavartanakālā vyākhyātāḥ</p>
  <p xml:id="KAZ.02.29.35">kṣīradroṇe gavāṃ ghṛtaprasthaḥ pañcabhāgādhiko mahiṣīṇām dvibhāgādhiko'jāvīnām</p>
  <p xml:id="KAZ.02.29.36">mantho vā sarveṣāṃ pramāṇam</p>
  <p xml:id="KAZ.02.29.37">bhūmitṛṇodakaviśeṣādd hi kṣīraghṛtavṛddhirbhavati</p>
  <p xml:id="KAZ.02.29.38">yūthavṛṣaṃ vṛṣeṇāvapātayataḥ pūrvaḥ sāhasadaṇḍaḥ ghātayata uttamaḥ</p>
  <p xml:id="KAZ.02.29.39">varṇāvarodhena daśatī rakṣā</p>
  <p xml:id="KAZ.02.29.40">upaniveśadigvibhāgo gopracārādbalānvayato vā gavāṃ rakṣāsāmarthyācca</p>
  <p xml:id="KAZ.02.29.41">ajāvīnāṃ ṣaṇmāsikīmūrṇāṃ grāhayet</p>
  <p xml:id="KAZ.02.29.42">tenāśvakharoṣṭravarāhavrajā vyākhyātāḥ</p>
  <p xml:id="KAZ.02.29.43">balīvardānāṃ nasyāśvabhadragativāhināṃ yavasasyārdhabhārastṛṇasya dviguṇam tulā ghāṇapiṇyākasya daśāḍhakaṃ kaṇakuṇḍakasya pañcapalikaṃ mukhalavanAm tailakuḍubo nasyaṃ prasthaḥ pānaṃ māṃsatulā dadhnaścāḍhakam yavadroṇaṃ māṣāṇāṃ vā pulākaḥ kṣīradroṇamardhāḍhakaṃ vā surāyāḥ snehaprasthaḥ kṣāradaśapalaṃ śṛṅgiberapalaṃ ca pratipānam</p>
  <p xml:id="KAZ.02.29.44">pādonamaśvataragokharāṇām dviguṇaṃ mahiṣoṣṭrāṇām</p>
  <p xml:id="KAZ.02.29.45">karmakarabalīvardānāṃ pāyanārthānāṃ ca dhenūnāṃ karmakālataḥ phalataśca vidhādānam</p>
  <p xml:id="KAZ.02.29.46">sarveṣāṃ tṛṇodakaprākāmyam</p>
  <p xml:id="KAZ.02.29.47">iti gomaṇḍalaṃ vyākhyātam</p>
  <lg xml:id="KAZ.02.29.48">
    <l xml:id="KAZ.02.29.48ab">pañcarṣabhaṃ kharāśvānāmajāvīnāṃ daśarṣabham</l>
    <l xml:id="KAZ.02.29.48cd">śatyaṃ gomahiṣoṣṭrāṇāṃ yūthaṃ kuryāccaturvṛṣam</l>
  </lg>
</div>

<div n="2.30">
  <p xml:id="KAZ.02.30.02">apraśastanyaṅgavyādhitāṃścāvedayet</p>
  <p xml:id="KAZ.02.30.03">kośakoṣṭhāgārābhyāṃ ca gṛhītvā māsalābhamaśvavāhaścintayet</p>
  <p xml:id="KAZ.02.30.04">aśvavibhavenāyatāmaśvāyāmadviguṇavistārāṃ caturdvāropāvartanamadhyāṃ sapragrīvāṃ pradvārāsanaphalakayuktānāṃ vānaramayūrapṛṣatanakulacakoraśukasārikākīrṇāṃ śālāṃ niveśayet</p>
  <p xml:id="KAZ.02.30.05">aśvāyāmacaturaśraślakṣṇaphalakāstāraṃ sakhādanakoṣṭhakaṃ samūtrapurīṣotsargamekaikaśaḥ prānmukhamudanmukhaṃ vā sthānaṃ niveśayet</p>
  <p xml:id="KAZ.02.30.06">śālāvaśena vā digvibhāgaṃ kalpayet</p>
  <p xml:id="KAZ.02.30.07">vaḍavāvṛṣakiśorāṇāmekānteṣu</p>
  <p xml:id="KAZ.02.30.08">vaḍavāyāḥ prajatāyāstrirātraṃ ghṛtaprasthaḥ pānam</p>
  <p xml:id="KAZ.02.30.09">ata ūrdhvaṃ saktuprasthaḥ snehabhaiṣajyapratipānaṃ daśarātram</p>
  <p xml:id="KAZ.02.30.10">tataḥ pulāko yavasamārtavaścāhāraḥ</p>
  <p xml:id="KAZ.02.30.11">daśarātrādūrdhvaṃ kiśorasya ghṛtacaturbhāgaḥ saktukuḍubaḥ kṣīraprasthaścāhāra āṣaṇmāsāt</p>
  <p xml:id="KAZ.02.30.12">tataḥ paraṃ māsottaramardhavṛddhiryavaprastha ātrivarṣātdroṇa ācaturvarṣāt</p>
  <p xml:id="KAZ.02.30.13">ata ūrdhvaṃ caturvarṣaḥ pañcavarṣo vā karmaṇyaḥ pūrṇapramāṇaḥ</p>
  <p xml:id="KAZ.02.30.14">dvātriṃśadaṅgulaṃ mukhamuttamāśvasya pañcamukhānyāyāmo viṃśatyaṅgulā jaṅghā caturjaṅgha utsedhaḥ</p>
  <p xml:id="KAZ.02.30.15">tryaṅgulāvaraṃ madhyamāvarayoḥ</p>
  <p xml:id="KAZ.02.30.16">śatāṅgulaḥ pariṇāhaḥ</p>
  <p xml:id="KAZ.02.30.17">pañcabhāgāvaro madhyamāvarayoḥ</p>
  <p xml:id="KAZ.02.30.18">uttamāśvasya dvidroṇaṃ śālivrīhiyavapriyaṅgūṇāmardhaśuṣkamardhasiddhaṃ vā mudgamāṣāṇāṃ vā pulākaḥ snehaprasthaśca pañcapalaṃ lavaṇasya māṃsaṃ pañcāśatpalikaṃ rasasyāḍhakaṃ dviguṇaṃ vā dadhnaḥ piṇḍakledanārthaṃ kṣārapañcapalikaḥ surāyāḥ prasthaḥ payaso vā dviguṇaḥ pratipānam</p>
  <p xml:id="KAZ.02.30.19">dīrghapathabhāraklāntānāṃ ca khādanārthaṃ snehaprastho'nuvāsanaṃ kuḍubo nasyakarmaṇaḥ yavasasyārdhabhārastṛṇasya dviguṇaḥ ṣaḍaratniparikṣepaḥ puñjīlagraho vā</p>
  <p xml:id="KAZ.02.30.20">pādāvarametanmadhyamāvarayoḥ</p>
  <p xml:id="KAZ.02.30.21">uttamasamo rathyo vṛṣaśca madhyamaḥ</p>
  <p xml:id="KAZ.02.30.22">madhyamasamaścāvaraḥ</p>
  <p xml:id="KAZ.02.30.23">pādahīnaṃ vaḍavānāṃ pāraśamānāṃ ca</p>
  <p xml:id="KAZ.02.30.24">ato'rdhaṃ kiśorāṇāṃ ca</p>
  <p xml:id="KAZ.02.30.25">iti vidhāyogaḥ</p>
  <p xml:id="KAZ.02.30.26">vidhāpācakasūtragrāhakacikitsakāḥ pratisvādabhājaḥ</p>
  <p xml:id="KAZ.02.30.27">yuddhavyādhijarākarmakṣīṇāḥ piṇḍagocarikāḥ syuḥ</p>
  <p xml:id="KAZ.02.30.28">asamaraprayogyāḥ paurajānapadānāmarthena vṛṣā vaḍavāsvāyojyāḥ</p>
  <p xml:id="KAZ.02.30.29">prayogyānāmuttamāḥ kāmbojasaindhavāraṭṭavanāyujāḥ madhyamā bāhlīkapāpeyakasauvīrakataitalāḥ śeṣāḥ pratyavarāḥ</p>
  <p xml:id="KAZ.02.30.30">teṣāṃ tīṣkṇabhadramandavaśena sāmnāhyamaupavāhyakaṃ vā karma prayojayet</p>
  <p xml:id="KAZ.02.30.31">caturaśraṃ karmāśvasya sāmnāhyam</p>
  <p xml:id="KAZ.02.30.32">valgano nīcairgato laṅghano ghoraṇo nāroṣṭraścāupavāhyāḥ</p>
  <p xml:id="KAZ.02.30.33">tatrāupaveṇuko vardhamānako yamaka ālīḍhaplutaḥ pṛthugastrikacālī ca valganaḥ</p>
  <p xml:id="KAZ.02.30.34">sa eva śiraḥkarṇaviśuddho nīcairgataḥ ṣoḍaśamārgo vā</p>
  <p xml:id="KAZ.02.30.35">prakīrṇakaḥ prakīrṇottaro niṣaṇṇaḥ pārśvānuvṛtta ūrmimārgaḥ śarabhakrīḍitaḥ śarabhaplutastritālo bāhyānuvṛttaḥ pañcapāṇiḥ siṃhāyataḥ svādhūtaḥ kliṣṭaḥ śliṅgito bṛṃhitaḥ puṣpābhikīrṇaśceti nīcairgatamārgaḥ</p>
  <p xml:id="KAZ.02.30.36">kapipluto bhekapludeṇaplutaikapādaplutaḥ kokilasaṃcāryurasyo bakacārī ca laṅghanaḥ</p>
  <p xml:id="KAZ.02.30.37">kāṅko vārikāṅko māyūro'rdhamāyūro nākulordhanākulo vārāho'rdhavārāhaśceti dhoraṇaḥ</p>
  <p xml:id="KAZ.02.30.38">saṃjñāpratikāro nāroṣṭreti</p>
  <p xml:id="KAZ.02.30.39">ṣaṇṇava dvādaśeti yojanāny dhvā rathyānām pañca yojanānyardhāṣṭamāni daśeti pṛṣṭhavāhināmaśvānāmadhvā</p>
  <p xml:id="KAZ.02.30.40">vikramo bhadrāśvāso bhāravāhya iti mārgāḥ</p>
  <p xml:id="KAZ.02.30.41">vikramo valgitamupakaṇṭhamupajavo javaśca dhārāḥ</p>
  <p xml:id="KAZ.02.30.42">teṣāṃ bandhanopakaraṇaṃ yogyācāryāḥ pratidiśeyuḥ sāṃgrāmikaṃ rathāśvālaṃkāraṃ ca sūtāḥ</p>
  <p xml:id="KAZ.02.30.43">aśvānāṃ cikitsakāḥ śarīrahrāsavṛddhipratīkāramṛtuvibhaktaṃ cāhāram</p>
  <p xml:id="KAZ.02.30.44">sūtragrāhakāśvabandhakayāvasikavidhāpācakasthānapālakeśakārajāṅgulīvidaśca svakarmabhiraśvānārādhayeyuḥ</p>
  <p xml:id="KAZ.02.30.45">karmātikrame caiṣāṃ divasavetanacchedanaṃ kuryāt</p>
  <p xml:id="KAZ.02.30.46">nīrājanoparuddhaṃ vāhayataścikitsakoparuddhaṃ vā dvādaśapaṇo daṇḍaḥ</p>
  <p xml:id="KAZ.02.30.47">kriyābhaiṣajyasaṅgena vyādhivṛddhau pratīkāradviguṇo daṇḍaḥ</p>
  <p xml:id="KAZ.02.30.48">tadaparādhena vailomye pattramūlyaṃ daṇḍaḥ</p>
  <p xml:id="KAZ.02.30.49">tena gomaṇḍalaṃ kharoṣṭramahiṣamajāvikaṃ ca vyākhyātam</p>
  <lg xml:id="KAZ.02.30.50">
    <l xml:id="KAZ.02.30.50ab">dvirahnaḥ snānamaśvānāṃ gandhamālyaṃ ca dāpayet</l>
    <l xml:id="KAZ.02.30.50cd">kṛṣṇasaṃdhiṣu bhūtejyāḥ śukleṣu svastivācanam</l>
  </lg>
  <lg xml:id="KAZ.02.30.51">
    <l xml:id="KAZ.02.30.51ab">nīrājanāmāśvayuje kārayennavame'hani</l>
    <l xml:id="KAZ.02.30.51cd">yātrādāvavasāne vā vyādhau vā śāntike rataḥ</l>
  </lg>
</div>

<div n="2.31">
  <p xml:id="KAZ.02.31.01">sāṃgrāmikamalaṃkāraṃ cikitsakānīkasthāupasthāyikavargaṃ cānutiṣṭhet</p>
  <p xml:id="KAZ.02.31.02">hastyāyāmadviguṇotsedhaviṣkambhāyāmāṃ hastinīsthānādhikāṃ sapragrīvāṃ kumārīsaṃgrahāṃ prānmukhīmudanmukhīṃ vā śālāṃ niveśayet</p>
  <p xml:id="KAZ.02.31.03">hastyāyāmacaturaśraślakṣṇālānastambhaphalakāstarakaṃ samūtrapurīṣotsargaṃ sthānaṃ niveśayet</p>
  <p xml:id="KAZ.02.31.04">sthānasamāṃ śayyāmardhāpāśrayāṃ durge sāmnāhyāupavāhyānāṃ bahirdamyavyālānām</p>
  <p xml:id="KAZ.02.31.05">prathamasaptama aṣṭamabhāgāvahnaḥ snānakālau tadanantaraṃ vidhāyāḥ</p>
  <p xml:id="KAZ.02.31.06">pūrvāhne vyāyāmakālaḥ paścāhnaḥ pratipānakālaḥ</p>
  <p xml:id="KAZ.02.31.07">rātribhāgau dvau svapnakālā tribhāgaḥ saṃveśanotthānikaḥ</p>
  <p xml:id="KAZ.02.31.08">grīṣme grahaṇakālaḥ</p>
  <p xml:id="KAZ.02.31.09">viṃśativarṣo grāhyaḥ</p>
  <p xml:id="KAZ.02.31.10">vikko moḍho makkaṇo vyāthito garbhiṇī dhenukā hastinī cāgrāhyāḥ</p>
  <p xml:id="KAZ.02.31.11">saptāratni utsedho navāyāmo daśa pariṇāhaḥ pramāṇataścatvāriṃśadvarṣo bhavatyuttamaḥ triṃśadvarṣo madhyamaḥ pañcaviṃśativarṣo'varaḥ</p>
  <p xml:id="KAZ.02.31.12">tayoḥ pādāvaro vidhāvidhiḥ</p>
  <p xml:id="KAZ.02.31.13">aratnau taṇuladroṇaḥ ardhāḍhakaṃ tailasya sarpiṣastrayaḥ prasthāḥ daśapalaṃ lavaṇasya māṃsaṃ pañcāśatpalikam rasasyāḍhakaṃ dviguṇaṃ vā dadhnaḥ piṇḍakledanārthaṃ kṣāradaśapalikaṃ madyasyāḍhakaṃ dviguṇaṃ vā payasaḥ pratipānaṃ gātrāvasekastailaprasthaḥ śiraso'ṣṭabhāgaḥ prādīpikaśca yavasasya dvau bhārau sapādau śaṣpasya śuṣkasyārdhatṛtīyo bhāraḥ kaḍaṅkarasyāniyamaḥ</p>
  <p xml:id="KAZ.02.31.14">saptāratninā tulyabhojano'ṣṭāratniratyarālaḥ</p>
  <p xml:id="KAZ.02.31.15">yathāhastamavaśeṣaḥ ṣaḍaratniḥ pañcāratniśca</p>
  <p xml:id="KAZ.02.31.16">kṣīrayāvasiko vikkaḥ krīḍārthaṃ grāhyaḥ</p>
  <p xml:id="KAZ.02.31.17">saṃjātalohitā praticchannā samliptapakṣā samakakṣyā vyatikīrṇamāṃsā samatalpatalā jātadroṇiketi śobhāḥ</p>
  <lg xml:id="KAZ.02.31.18">
    <l xml:id="KAZ.02.31.18ab">śobhāvaśena vyāyāmaṃ bhadrma mandaṃ ca kārayet</l>
    <l xml:id="KAZ.02.31.18cd">mṛgaṃ saṃkīrṇaliṅgaṃ ca karmasv ṛtuvaśena vā</l>
  </lg>
</div>

<div n="2.32">
  <p xml:id="KAZ.02.32.01">karmaskandhāścatvāro damyaḥ sāmnāhya aupavāhyo vyālaśca</p>
  <p xml:id="KAZ.02.32.02">tatra damyaḥ pañcavidhaḥ skandhagataḥ stambhagato vārigato'vapātagato yūthagataśceti</p>
  <p xml:id="KAZ.02.32.03">tasyopavicāro vikkakarma</p>
  <p xml:id="KAZ.02.32.04">sāmnāhyaḥ saptakriyāpatha upasthānaṃ saṃvartanaṃ samyānaṃ vadhāvadho hastiyuddhaṃ nāgarāyaṇaṃ sāṃgrāmikaṃ ca</p>
  <p xml:id="KAZ.02.32.05">tasyopavicāraḥ kakṣyākarma graiveyakarma yūthakarma ca</p>
  <p xml:id="KAZ.02.32.06">aupavāhyo'ṣṭavidha ācaraṇaḥ kuñjarāupavāhyo dhoraṇa ādhānagatiko yaṣṭyupavāhyastotropavāhyaḥ śuddhopavāhyo mārgayukaśceti</p>
  <p xml:id="KAZ.02.32.07">tasyopavicāraḥ śāradakarma hīnakarma nāroṣṭrakarma ca</p>
  <p xml:id="KAZ.02.32.08">vyālaikakriyāpathaḥ śaṅkito'varuddho viṣamaḥ prabhinnaḥ prabhinnaviniścayo madahetuviniścayaśca</p>
  <p xml:id="KAZ.02.32.09">tasyopavicāra āyamyaikarakṣākarma</p>
  <p xml:id="KAZ.02.32.10">kriyāvipanno vyālaḥ śuddhaḥ suvrato viṣamaḥ sarvadoṣapraduṣṭaśca</p>
  <p xml:id="KAZ.02.32.11">teṣāṃ bandhanopakaraṇamanīkasthapramāṇam</p>
  <p xml:id="KAZ.02.32.12">ālānagraiveyakakṣyāpārāyaṇaparikṣepottarādikaṃ bandhanam</p>
  <p xml:id="KAZ.02.32.13">aṅkuśaveṇuyantrādikamupakaraṇam</p>
  <p xml:id="KAZ.02.32.14">vaijayantīkṣurapramālāstaraṇakuthādikaṃ bhūṣaṇam</p>
  <p xml:id="KAZ.02.32.15">varmatomaraśarāvāpayantrādikaḥ sāṃgrāmikālaṃkāraḥ</p>
  <p xml:id="KAZ.02.32.16">cikitsakānīkasthārohakādhoraṇahastipakaupacārikavidhāpācakayāvasikapādapāśikakuṭīrrakṣakāupaśayaikādiraupasthāyikavargaḥ</p>
  <p xml:id="KAZ.02.32.17">cikitsakakuṭīrakṣavidhāpācakāḥ prasthaudanaṃ snehaprasṛtiṃ kṣāralavaṇayośca dvipalikaṃ hareyuḥ daśapalaṃ māṃsasya anyatra cikitsakebhyaḥ</p>
  <p xml:id="KAZ.02.32.18">pathivyādhikarmamadajarābhitaptānāṃ cikitsakāḥ pratikuryuḥ</p>
  <p xml:id="KAZ.02.32.19">sthānasyāśuddhiryavasasyāgrahaṇaṃ sthale śāyanamabhāge ghātaḥ parārohaṇamakāle yānamabhūmāvatīrthe'vatāraṇaṃ taruṣaṇḍa ityatyayasthānāni</p>
  <p xml:id="KAZ.02.32.20">tameṣāṃ bhaktavetanādādadīta</p>
  <lg xml:id="KAZ.02.32.21">
    <l xml:id="KAZ.02.32.21ab">tisro nīrājanāḥ kāryāścāturmāsyartusaṃdhiṣu</l>
    <l xml:id="KAZ.02.32.21cd">bhūtānāṃ kṛṣṇasaṃdhījyāḥ senānyaḥ śuklasaṃdhuṣu</l>
  </lg>
  <lg xml:id="KAZ.02.32.22">
    <l xml:id="KAZ.02.32.22ab">dantamūlaparīṇāhadviguṇaṃ projjhya kalpayet</l>
    <l xml:id="KAZ.02.32.22cd">abde dvyardhe nadījānāṃ pañcābde parvataukasām</l>
  </lg>
</div>

<div n="2.33">
  <p xml:id="KAZ.02.33.01">aśvādhyakṣeṇa rathādhyakṣo vyākhyātaḥ</p>
  <p xml:id="KAZ.02.33.02">sa rathakarmāntān kārayet</p>
  <p xml:id="KAZ.02.33.03">daśapuruṣo dvādaśāntaro rathaḥ</p>
  <p xml:id="KAZ.02.33.04">tasmādekāntarāvarā āṣaḍantarāditi sapta rathāḥ</p>
  <p xml:id="KAZ.02.33.05">devarathapuṣyarathasāṃgrāmikapāriyāṇikaparapurābhiyānikavainayikāṃśca rathān kārayet</p>
  <p xml:id="KAZ.02.33.06">iṣvastrapraharaṇāvaraṇopakaraṇakalpanāḥ sārathirathikarathyānāṃ ca karmasvāyogaṃ vidyāt ākarmabhyaśca bhaktavetanaṃ bhṛtānāmabhṛtānāṃ ca yogyārakṣānuṣṭhānamarthamānakarma ca</p>
  <p xml:id="KAZ.02.33.07">etena pattyadhyakṣo vyākhyātaḥ</p>
  <p xml:id="KAZ.02.33.08">sa maulabhṛtaśreṇimitrāmitrāṭavībalānāṃ sāraphalgutāṃ vidyāt nimnasthalaprakāśakūṭakhanakākāśadivārātriyuddhavyāyāmaṃ ca āyogamayogaṃ ca karmasu</p>
  <p xml:id="KAZ.02.33.09">tedeva senāpatiḥ sarvayuddhapraharaṇavidyāvinīto hastyaśvarathacaryāsaṃghuṣṭaścaturaṅgasya balasyānuṣṭhānādhiṣṭhānaṃ vidyāt</p>
  <p xml:id="KAZ.02.33.10">svabhūmiṃ yuddhakālaṃ pratyanīkamabhinnabhedanaṃ bhinnasaṃdhānaṃ saṃhatabhedanaṃ bhinnavadhaṃ durgavadhaṃ yātrākālaṃ ca paśyet</p>
  <lg xml:id="KAZ.02.33.11">
    <l xml:id="KAZ.02.33.11ab">tūryadhvajapatākābhirvyūhasaṃjñāḥ prakalpayet</l>
    <l xml:id="KAZ.02.33.11cd">sthāne yāne praharaṇe sainyānāṃ vinaye rataḥ</l>
  </lg>
</div>

<div n="2.34">
  <p xml:id="KAZ.02.34.01">mudrādhyakṣo mudrāṃ māṣakeṇa dadyāt</p>
  <p xml:id="KAZ.02.34.02">samudro janapadaṃ praveṣṭuṃ niṣkramituṃ vā labheta</p>
  <p xml:id="KAZ.02.34.03">dvādaśapaṇamamudro jānapado dadyāt</p>
  <p xml:id="KAZ.02.34.04">kūṭamudrāyāṃ pūrvaḥ sāhasadaṇḍaḥ tirojanapadasyottamaḥ</p>
  <p xml:id="KAZ.02.34.05">vivītādhyakṣo mudrāṃ paśyet</p>
  <p xml:id="KAZ.02.34.06">grāmāntareṣu ca vivītaṃ sthāpayet</p>
  <p xml:id="KAZ.02.34.07">coravyālabhayānnimnāraṇyāni śodhayet</p>
  <p xml:id="KAZ.02.34.08">anudake kūpasetubandhotsān sthāpayetpuṣpaphalavāṭāṃśca</p>
  <p xml:id="KAZ.02.34.09">lubdhakaśvagaṇinaḥ parivrajeyuraraṇyāni</p>
  <p xml:id="KAZ.02.34.10">taskarāmitrābhyāgame śaṅkhadundubhiśabdamagrāhyāḥ kuryuḥ śailavṛkṣādhirūḍhā vā śīghravāhanā vā</p>
  <p xml:id="KAZ.02.34.11">amitrāṭavīsaṃcāraṃ ca rājño gṛhakapotairmudrāyuktairhārayetdhūmāgniparamparayā vā</p>
  <lg xml:id="KAZ.02.34.12">
    <l xml:id="KAZ.02.34.12ab">dravyahastivanājīvaṃ vartanīṃ corarakṣaṇam</l>
    <l xml:id="KAZ.02.34.12cd">sārthātivāhyaṃ gorakṣyaṃ vyavahāraṃ ca kārayet</l>
  </lg>
</div>

<div n="2.35">
  <p xml:id="KAZ.02.35.01">dhānyapaśuhiraṇyakupyaviṣṭipratikaramidametāvaditi nibandhayet</p>
  <p xml:id="KAZ.02.35.02">tatpradiṣṭaḥ pañcagrāmīṃ daśagrāmīṃ vā gopaścintayet</p>
  <p xml:id="KAZ.02.35.03">sīmāvarodhena grāmāgraṃ kṛṣṭākṛṣṭasthalakedārārāmaṣaṇḍavāṭavanavāstucaityadevagṛhasetubandhaśmaśānasattraprapāpuṇyasthānavivītapathisaṅkhyānena kṣetrāgram tena sīmnāṃ kṣetrāṇāṃ ca karadākaradasaṅkhyānena</p>
  <p xml:id="KAZ.02.35.04">teṣu caitāvaccāturvārṇyametāvantaḥ karṣakagorakṣakavaidehakakārukarmakaradāsāśca etāvacca dvipadacatuṣpadamidaṃ caiṣu hiraṇyalviṣṭiśulkadaṇḍaṃ samuttiṣṭhatīti</p>
  <p xml:id="KAZ.02.35.05">kulānāṃ ca strīpuruṣāṇāṃ bālavṛddhakarmacaritrājīvavyayaparimāṇaṃ vidyāt</p>
  <p xml:id="KAZ.02.35.06">evaṃ ca janapadacaturbhāgaṃ sthānikaścintayet</p>
  <p xml:id="KAZ.02.35.07">gopasthānikasthāneṣu pradeṣṭāraḥ kāryakaraṇaṃ balipragrahaṃ ca kuryuḥ</p>
  <p xml:id="KAZ.02.35.08">samāhartṛpradiṣṭāśca gṛhapatikavyañjanā yeṣu grāmeṣu praṇihitāsteṣāṃ grāmāṇāṃ kṣetragṛhakulāgraṃ vidyuḥ mānasaṃjātābhyāṃ kṣetrāṇi bhogaparihārābhyāṃ gṛhāṇi varṇakarmabhyāṃ kulāni ca</p>
  <p xml:id="KAZ.02.35.09">teṣāṃ jaṅghāgramāyavyayau ca vidyuḥ</p>
  <p xml:id="KAZ.02.35.10">prasthitāgatānāṃ ca pravāsāvāsakāraṇamanarthyānāṃ ca strīpuruṣāṇāṃ cārapracāraṃ ca vidyuḥ</p>
  <p xml:id="KAZ.02.35.11">evaṃ vaidehakavyañjanāḥ svabhūmijānāṃ rājapaṇyānāṃ khanisetuvanakarmāntakṣetrajānāṃ pramāṇamarghaṃ ca vidyuḥ</p>
  <p xml:id="KAZ.02.35.12">parabhūmijātānāṃ vāristhalapathopayātānāṃ sāraphalgupuṇyānāṃ karmasu ca śulkavartanyātivāhikagulmataradeyabhāgabhaktapaṇyāgārapramāṇaṃ vidyuḥ</p>
  <p xml:id="KAZ.02.35.13">evaṃ samāhartṛpradiṣṭāstāpasavyañjanāḥ karṣakagorakṣakavaidehakānāmadhyakṣāṇāṃ ca śaucāśaucaṃ vidyuḥ</p>
  <p xml:id="KAZ.02.35.14">purāṇa coravyañjanāścāntevāsinaścaityacatuṣpathaśūnyapadodapānanadīnipānatīrthāyatanāśramāraṇyaśailavanagahaneṣu stenāmitrapravīrapuruṣāṇāṃ ca praveśanasthānagamanaprayojanānyupalabheran</p>
  <lg xml:id="KAZ.02.35.15">
    <l xml:id="KAZ.02.35.15ab">samāhartā janapadaṃ cintayedevamutthitaḥ</l>
    <l xml:id="KAZ.02.35.15cd">cintayeyuśca saṃsthāstāḥ saṃsthāścānyāḥ svayonayaḥ</l>
  </lg>
</div>

<div n="2.36">
  <p xml:id="KAZ.02.36.01">samāhartṛvannāgariko nagaraṃ cintayet</p>
  <p xml:id="KAZ.02.36.02">daśakulīṃ gopo viṃśatikulīṃ catvāriṃśatkulīṃ vā</p>
  <p xml:id="KAZ.02.36.03">sa tasyāṃ strīpuruṣāṇāṃ jātigotranāmakarmabhiḥ jaṅghāgramāyavyayau ca vidyāt</p>
  <p xml:id="KAZ.02.36.04">evaṃ durgacaturbhāgaṃ sthānikaścintayet</p>
  <p xml:id="KAZ.02.36.05">dharmāvasathinaḥ pāṣaṇḍipathikānāvedya vāsayeyuḥ svapratyayāśca tapasvinaḥ śrotriyāṃśca</p>
  <p xml:id="KAZ.02.36.06">kāruśilpinaḥ svakarmasthāneṣu svajanaṃ vāsayeyuḥ vaidehakāścānyonyaṃ svakarmasthāneṣu</p>
  <p xml:id="KAZ.02.36.07">paṇyānāmadeśakālavikretāramasvakaraṇaṃ ca nivedayeyuḥ</p>
  <p xml:id="KAZ.02.36.08">śauṇḍikapākvamāṃsikāudanikarūpājīvāḥ parijñātamāvāsayeyuḥ</p>
  <p xml:id="KAZ.02.36.09">ativyayakartāramatyāhitakarmāṇaṃ ca nivedayeyuḥ</p>
  <p xml:id="KAZ.02.36.10">cikitsakaḥ pracchannavraṇapratīkārakārayitāramapathyakāriṇaṃ ca gṛhasvāmī ca nivedya gopasthānikayormucyeta anyathā tulyadoṣaḥ syāt</p>
  <p xml:id="KAZ.02.36.11">prasthitāgatau ca nivedayet anyathā rātridoṣaṃ bhajeta</p>
  <p xml:id="KAZ.02.36.12">kṣemarātriṣu tripaṇaṃ dadyāt</p>
  <p xml:id="KAZ.02.36.13">pathikotpathikāśca bahirantaśca nagarasya devagṛhapuṇyasthānavanaśmaśāneṣu savraṇamaniṣṭopakaraṇamudbhāṇḍīkṛtamāvignamatisvapnamadhvaklāntamapūrvaṃ vā gṛhṇīyuḥ</p>
  <p xml:id="KAZ.02.36.14">evamabhyantare śūnyaniveśāveśanaśauṇḍikāudanikapākvamāṃsikadyūtapāṣaṇḍāvāseṣu vicayaṃ kuryuḥ</p>
  <p xml:id="KAZ.02.36.15">agnipratīkāraṃ ca grīṣme</p>
  <p xml:id="KAZ.02.36.16">madhyamayorahnaścaturbhāgayoraṣṭabhāgo'gnidaṇḍaḥ</p>
  <p xml:id="KAZ.02.36.17">bahiradhiśrayaṇaṃ vā kuryuḥ</p>
  <p xml:id="KAZ.02.36.18">pādaḥ pañcaghaṭīnāṃ kumbhadroṇinihśreṇīparaśuśūrpāṅkuśakacagrahaṇīdṛtīnāṃ cākaraṇe</p>
  <p xml:id="KAZ.02.36.19">tṛṇakaṭacchannānyapanayet</p>
  <p xml:id="KAZ.02.36.20">agnijīvina ekasthānvāsayet</p>
  <p xml:id="KAZ.02.36.21">svagṛhapradvāreṣu gṛhasvāmino vaseyuḥ asampātino rātrau</p>
  <p xml:id="KAZ.02.36.22">rathyāsu kuṭavrajāḥ sahasraṃ tiṣṭheyuḥ catuṣpathadvārarājaparigraheṣu ca</p>
  <p xml:id="KAZ.02.36.23">pradīptamanabhidhāvato gṛhasvāmino dvādaśapaṇo daṇḍaḥ ṣaṭpaṇo'vakrayiṇaḥ</p>
  <p xml:id="KAZ.02.36.24">pramādāddīpteṣu catuṣpañcāśatpaṇo daṇḍaḥ</p>
  <p xml:id="KAZ.02.36.25">pradīpiko'gninā vadhyaḥ</p>
  <p xml:id="KAZ.02.36.26">pāṃsunyāse rathyāyāmaṣṭabhāgo daṇḍaḥ paṅkodakasamnirodhe pādaḥ</p>
  <p xml:id="KAZ.02.36.27">rājamārge dviguṇaḥ</p>
  <p xml:id="KAZ.02.36.28">paṇyasthānodakasthānadevagṛharājaparigraheṣu paṇottarā viṣṭādaṇḍāḥ mūtreṣvardhadaṇḍāḥ</p>
  <p xml:id="KAZ.02.36.29">bhaiṣajyavyādhibhayanimittamadaṇḍyāḥ</p>
  <p xml:id="KAZ.02.36.30">mārjāraśvanakulasarpapretānāṃ nagarasyāntarutsarge tripaṇo daṇḍaḥ kharoṣṭrāśvatarāśvapretānāṃ ṣaṭpaṇaḥ manuṣyapretānāṃ pañcāśatpaṇaḥ</p>
  <p xml:id="KAZ.02.36.31">mārgaviparyāse śavadvārādanyataśca śavanirṇayane pūrvaḥ sāhasadaṇḍaḥ</p>
  <p xml:id="KAZ.02.36.32">dvāḥsthānāṃ dviśatam</p>
  <p xml:id="KAZ.02.36.33">śmaśānādanyatra nyāse dahane ca dvādaśapaṇo daṇḍaḥ</p>
  <p xml:id="KAZ.02.36.34">viṣaṇṇālikamubhayatorātraṃ yāmatūryam</p>
  <p xml:id="KAZ.02.36.35">tūryaśabde rājño gṛhābhyāśe sapādapaṇaṃ akṣaṇatāḍanaṃ prathamapaścimayāmikaṃ madhyamayāmikaṃ dviguṇamantaścaturguṇam</p>
  <p xml:id="KAZ.02.36.36">śaṅkanīye deśe liṅge pūrvāpadāne ca gṛhītamanuyuñjīta</p>
  <p xml:id="KAZ.02.36.37">rājaparigrahopagamane nagararakṣārohaṇe ca madhyamaḥ sāhasadaṇḍaḥ</p>
  <p xml:id="KAZ.02.36.38">sūtikācikitsakapretapradīpayānanāgarikatūryaprekṣāgninimittaṃ mudrābhiścāgrāhyāḥ</p>
  <p xml:id="KAZ.02.36.39">cārarātriṣu pracchannaviparītaveṣāḥ pravrajitā daṇḍaśastrahastāśca manuṣyā doṣato daṇḍyāḥ</p>
  <p xml:id="KAZ.02.36.40">rakṣiṇāmavāryaṃ vārayatāṃ vāryaṃ cāvārayatāṃ kṣaṇadviguṇo daṇḍaḥ</p>
  <p xml:id="KAZ.02.36.41">striyaṃ dāsīmadhimehayatāṃ pūrvaḥ sāhasadaṇḍaḥ adāsīṃ madhyamaḥ kṛtāvarodhāmuttamaḥ kulastriyaṃ vadhaḥ</p>
  <p xml:id="KAZ.02.36.42">cetanācetanikaṃ rātridoṣamaśaṃsato nāgarikasya doṣānurūpo daṇḍaḥ pramādasthāne ca</p>
  <p xml:id="KAZ.02.36.43">nityamudakasthānamārgabhramacchannapathavapraprākārarakṣāvekṣaṇaṃ naṣṭaprasmṛtāpasṛtānāṃ ca rakṣaṇam</p>
  <p xml:id="KAZ.02.36.44">bandhanāgāre ca bālavṛddhavyādhitānāthānāṃ jātanakṣatrapaurṇamāsīṣu visargaḥ</p>
  <p xml:id="KAZ.02.36.45">paṇyaśīlāḥ samayānubaddhā vā doṣaniṣkrayaṃ dadyuḥ</p>
  <lg xml:id="KAZ.02.36.46">
    <l xml:id="KAZ.02.36.46ab">divase pañcarātre vā bandhanasthānviśodhayet</l>
    <l xml:id="KAZ.02.36.46cd">karmaṇā kāyadaṇḍena hiraṇyānugraheṇa vā</l>
  </lg>
  <lg xml:id="KAZ.02.36.47">
    <l xml:id="KAZ.02.36.47ab">apūrvadeśādhigame yuvarājābhiṣecane</l>
    <l xml:id="KAZ.02.36.47cd">putrajanmani vā mokṣo bandhanasya vidhīyate</l>
  </lg>
</div>

<div n="3.1">
  <p xml:id="KAZ.03.1.01">dharmasthāstrayastrayo'mātyā janapadasaṃdhisaṃgrahaṇadroṇamukhasthānīyeṣu vyāvahārikānarthān kuryuḥ</p>
  <p xml:id="KAZ.03.1.02">tirohitāntaragāranaktāraṇyopadhyupahvarakṛtāṃśca vyavahārānpratiṣedhayeyuḥ</p>
  <p xml:id="KAZ.03.1.03">kartuḥ kārayituḥ pūrvaḥ sāhasadaṇḍaḥ</p>
  <p xml:id="KAZ.03.1.04">śrotṛṛṇāmekaikaṃ pratyardhadaṇḍāḥ</p>
  <p xml:id="KAZ.03.1.05">śraddheyānāṃ tu dravyavyapanayaḥ</p>
  <p xml:id="KAZ.03.1.06">parokṣeṇādhikarṇagrahaṇamavaktavyakarā vā tirohitāḥ sidhyeyuḥ</p>
  <p xml:id="KAZ.03.1.07">dāyanikṣepopanidhivivāhayuktāḥ strīṇāmaniṣkāsinīnāṃ vyādhitānāṃ cāmūḍhasaṃjñānāmantaragārakṛtāḥ sidhyeyuḥ</p>
  <p xml:id="KAZ.03.1.08">sāhasānupraveśakalahavivāharājaniyogayuktāḥ pūrvarātravyavahāriṇāṃ ca rātrikṛtāḥ sidhyeyuḥ</p>
  <p xml:id="KAZ.03.1.09">sārthavrajāśramavyādhacāraṇamadhyeṣvaraṇyacarāṇāmaraṇyakṛtāḥ sidhyeyuḥ</p>
  <p xml:id="KAZ.03.1.10">gūḍhājīviṣu copadhikṛtāḥ sidhyeyuḥ</p>
  <p xml:id="KAZ.03.1.11">mithaḥsamavāye copahvarakṛtāḥ sidhyeyuḥ</p>
  <p xml:id="KAZ.03.1.12">ato'nyathā na sidhyeyuḥ apāśrayavadbhiśca kṛtāḥ pitṛmatā putreṇa pitrā putravatā niṣkulena bhrātrā kaniṣṭhenāvibhaktāṃśena patimatyā putravatyā ca striyā dāsāhitakābhyāmaprāptātītavyavahārābhyāmabhiśastapravrajitanyaṅgavyasanibhiśca anyatra niṣṛṣṭavyavahārebhyaḥ</p>
  <p xml:id="KAZ.03.1.13">tatrāpi kruddhenārtena mattenonmattenāvagṛhītena vā kṛtā vyavahārā na sidhyeyuḥ</p>
  <p xml:id="KAZ.03.1.14">kartṛkārayitṛśrotṛṛṇāṃ pṛthag yathoktā daṇḍāḥ</p>
  <p xml:id="KAZ.03.1.15">sve sve tu varge deśe kāle ca svakaraṇakṛtāḥ sampūrṇācārāḥ śuddhadeśā dṛṣṭarūpalakṣaṇapramāṇaguṇāḥ sarvavyavahārāḥ sidhyeyuḥ</p>
  <p xml:id="KAZ.03.1.16">paścimaṃ caiṣāṃ karaṇamādeśādhivarjaṃ śraddheyam | iti vyavahārasthāpanā</p>
  <p xml:id="KAZ.03.1.17">saṃvatsaramṛtuṃ māsaṃ pakṣaṃ divasaṃ karaṇamadhikaraṇamṛṇaṃ vedakāvedakayoḥ kṛtasamarthāvasthayordeśagrāmajātigotranāmakarmāṇi cābhilikhya vādiprativādipraśnānarthānupūrvyā niveśayet</p>
  <p xml:id="KAZ.03.1.18">niviṣṭāṃścāvekṣeta</p>
  <p xml:id="KAZ.03.1.19">nibaddhaṃ vādamutsṛjyānyaṃ vādaṃ saṃkrāmati pūrvoktaṃ paścimenārthena nābhisaṃdhatte paravākyamanabhigrāhyamabhigrāhyāvatiṣṭhate pratijñāya deśaṃ nirdiśetyukte na nirdiśati hīnadeśamadeśaṃ vā nirdiśati nirdiṣṭāddeśādanyaṃ deśamupasthāpayati upasthite deśe'rthavacanaṃ naivamityapavyayate sākṣibhiravadhṛtaṃ necchati asambhāṣye deśe sākṣibhirmithaḥ sambhāṣate iti paroktahetavaḥ</p>
  <p xml:id="KAZ.03.1.20">paroktadaṇḍaḥ pañcabandhaḥ</p>
  <p xml:id="KAZ.03.1.21">svayaṃ vādidaṇḍo daśabandhaḥ</p>
  <p xml:id="KAZ.03.1.22">puruṣabhṛtiraṣṭāṃśaḥ</p>
  <p xml:id="KAZ.03.1.23">pathibhaktamarghaviśeṣataḥ</p>
  <p xml:id="KAZ.03.1.24">tadubhayaṃ niyamyo dadyāt</p>
  <p xml:id="KAZ.03.1.25">abhiyukto na pratyabhiyuñjīta anyatra kalahasāhasasārthasamavāyebhyaḥ</p>
  <p xml:id="KAZ.03.1.26">na cābhiyukte'bhiyoge'sti</p>
  <p xml:id="KAZ.03.1.27">abhiyoktā cetpratyuktastadahareva na pratibrūyātparoktaḥ syāt</p>
  <p xml:id="KAZ.03.1.28">kṛtakāryaviniścayo hyabhiyoktā nābhiyuktaḥ</p>
  <p xml:id="KAZ.03.1.29">tasyāpratibruvatastrirātraṃ saptarātramiti</p>
  <p xml:id="KAZ.03.1.30">ata ūrdhvaṃ tripaṇāvarārdhyaṃ dvādaśapaṇaparaṃ daṇḍaṃ kuryāt</p>
  <p xml:id="KAZ.03.1.31">tripakṣādūrdhvamapratibruvataḥ paroktadaṇḍaṃ kṛtvā yānyasya dravyāṇi syustato'bhiyoktāraṃ pratipādayedanyatra vṛttyupakaraṇebhyaḥ</p>
  <p xml:id="KAZ.03.1.32">tadeva niṣpatato'bhiyuktasya kuryāt</p>
  <p xml:id="KAZ.03.1.33">abhiyokturniṣpātasamakālaḥ paroktabhāvaḥ</p>
  <p xml:id="KAZ.03.1.34">pretasya vyasanino vā sākṣivacanamasāram</p>
  <p xml:id="KAZ.03.1.35">abhiyoktā daṇḍaṃ dattvā karma kārayet</p>
  <p xml:id="KAZ.03.1.36">ādhiṃ vā sa kāmaṃ praveśayet</p>
  <p xml:id="KAZ.03.1.37">rakṣoghnarakṣitaṃ vā karmaṇā pratipādayedanyatra brāhmaṇāt</p>
  <lg xml:id="KAZ.03.1.38">
    <l xml:id="KAZ.03.1.38ab">caturvarṇāśramasyāyaṃ lokasyācārarakṣaṇāt</l>
    <l xml:id="KAZ.03.1.38cd">naśyatāṃ sarvadharmāṇāṃ rājā dharmapravartakaḥ</l>
  </lg>
  <lg xml:id="KAZ.03.1.39">
    <l xml:id="KAZ.03.1.39ab">dharmaśca vyavahāraśca caritraṃ rājaśāsanam</l>
    <l xml:id="KAZ.03.1.39cd">vivādārthaścatuṣpādaḥ paścimaḥ pūrvabādhakaḥ</l>
  </lg>
  <lg xml:id="KAZ.03.1.40">
    <l xml:id="KAZ.03.1.40ab">tatra satye sthito dharmo vyavahārastu sākṣiṣu</l>
    <l xml:id="KAZ.03.1.40cd">caritraṃ saṃgrahe puṃsāṃ rājñāmājñā tu śāsanam</l>
  </lg>
  <lg xml:id="KAZ.03.1.41">
    <l xml:id="KAZ.03.1.41ab">rājñaḥ svadharmaḥ svargāya prajā dharmeṇa rakṣituḥ</l>
    <l xml:id="KAZ.03.1.41cd">arakṣiturvā kṣepturvā mithyādaṇḍamato'nyathā</l>
  </lg>
  <lg xml:id="KAZ.03.1.42">
    <l xml:id="KAZ.03.1.42ab">daṇḍo hi kevalo lokaṃ paraṃ cemaṃ ca rakṣati</l>
    <l xml:id="KAZ.03.1.42cd">rājñā putre ca śatrau ca yathādoṣaṃ samaṃ dhṛtaḥ</l>
  </lg>
  <lg xml:id="KAZ.03.1.43">
    <l xml:id="KAZ.03.1.43ab">anuśāsadd hi dharmeṇa vyavahāreṇa saṃsthayā</l>
    <l xml:id="KAZ.03.1.43cd">nyāyena ca caturthena caturantāṃ vā mahīṃ jayet</l>
  </lg>
  <lg xml:id="KAZ.03.1.44">
    <l xml:id="KAZ.03.1.44ab">saṃsthā yā dharmaśāstreṇa śāstraṃ vā vyāvahārikam</l>
    <l xml:id="KAZ.03.1.44cd">yasminnarthe virudhyeta dharmeṇārthaṃ vinirṇayet</l>
  </lg>
  <lg xml:id="KAZ.03.1.45">
    <l xml:id="KAZ.03.1.45ab">śāstraṃ vipratipadyeta dharme nyāyena kenacit</l>
    <l xml:id="KAZ.03.1.45cd">nyāyastatra pramāṇaṃ syāttatra pāṭho hi naśyati</l>
  </lg>
  <lg xml:id="KAZ.03.1.46">
    <l xml:id="KAZ.03.1.46ab">dṛṣṭadoṣaḥ svayaṃ vādaḥ svapakṣaparapakṣayoḥ</l>
    <l xml:id="KAZ.03.1.46cd">anuyogārjavaṃ hetuḥ śapathaścārthasādhakaḥ</l>
  </lg>
  <lg xml:id="KAZ.03.1.47">
    <l xml:id="KAZ.03.1.47ab">pūrvottarārthavyāghāte sākṣivaktavyakāraṇe</l>
    <l xml:id="KAZ.03.1.47cd">cārahastācca niṣpāte pradeṣṭavyaḥ parājayaḥ</l>
  </lg>
</div>

<div n="3.2">
  <p xml:id="KAZ.03.2.01">vivāhapūrvo vyavahāraḥ</p>
  <p xml:id="KAZ.03.2.02">kanyādānaṃ kanyāmalaṃkṛtya brāhmo vivāhaḥ</p>
  <p xml:id="KAZ.03.2.03">sahadharmacaryā prājāpatyaḥ</p>
  <p xml:id="KAZ.03.2.04">gomithunādānādārṣaḥ</p>
  <p xml:id="KAZ.03.2.05">antarvedyāmṛtvije dānāddaivaḥ</p>
  <p xml:id="KAZ.03.2.06">mithaḥsamavāyādgāndharvaḥ</p>
  <p xml:id="KAZ.03.2.07">śulkādānādāsuraḥ</p>
  <p xml:id="KAZ.03.2.08">prasahyādānād rākṣasaḥ</p>
  <p xml:id="KAZ.03.2.09">suptamattādānātpaiśācaḥ</p>
  <p xml:id="KAZ.03.2.10">pitṛpramāṇāścatvāraḥ pūrve dharmyāḥ mātāpitṛpramāṇāḥ śeṣāḥ</p>
  <p xml:id="KAZ.03.2.11">tau hi śulkaharau duhituḥ anyatarābhāve'nyataro vā</p>
  <p xml:id="KAZ.03.2.12">dvitīyaṃ śulkaṃ strī hareta</p>
  <p xml:id="KAZ.03.2.13">sarveṣāṃ prītyāropaṇamapratiṣiddham | iti vivāhadharmaḥ</p>
  <p xml:id="KAZ.03.2.14">vṛttirābandhyaṃ vā strīdhanam</p>
  <p xml:id="KAZ.03.2.15">paradvisāhasrā sthāpyā vṛttiḥ ābandhyāniyamaḥ</p>
  <p xml:id="KAZ.03.2.16">tadātmaputrasnuṣābharmaṇi pravāsāpratividhāne ca bhāryāyā bhoktumadoṣaḥ pratirodhakavyādhidurbhikṣabhayapratīkāre dharmakārye ca patyuḥ sambhūya vā dampatyormithunaṃ prajātayoḥ</p>
  <p xml:id="KAZ.03.2.17">trivarṣopabhuktaṃ ca dharmiṣṭheṣu vivāheṣu nānuyuñjīta</p>
  <p xml:id="KAZ.03.2.18">gāndharvāsuropabhuktaṃ savṛddhikamubhayaṃ dāpyeta rākṣasapaiśācopabhuktaṃ steyaṃ dadyāt</p>
  <p xml:id="KAZ.03.2.19">mṛte bhartari dharmakāmā tadānīmeva sthāpyābharaṇaṃ śulkaśeṣaṃ ca labheta</p>
  <p xml:id="KAZ.03.2.20">labdhvā vā vindamānā savṛddhikamubhayaṃ dāpyeta</p>
  <p xml:id="KAZ.03.2.21">kuṭumbakāmā tu śvaśurapatidattaṃ niveśakāle labheta</p>
  <p xml:id="KAZ.03.2.22">niveśakālaṃ hi dīrghapravāse vyākhyāsyāmaḥ</p>
  <p xml:id="KAZ.03.2.23">śvaśuraprātilomyena vā niviṣṭā śvaśurapatidattaṃ jīyeta</p>
  <p xml:id="KAZ.03.2.24">jñātihastādabhimṛṣṭāyā jñātayo yathāgṛhītaṃ dadyuḥ</p>
  <p xml:id="KAZ.03.2.25">nyāyopagatāyāḥ pratipattā strīdhanaṃ gopayet</p>
  <p xml:id="KAZ.03.2.26">patidāyaṃ vindamānā jīyeta</p>
  <p xml:id="KAZ.03.2.27">dharmakāmā bhuñjīta</p>
  <p xml:id="KAZ.03.2.28">putravatī vindamānā strīdhanaṃ jīyeta</p>
  <p xml:id="KAZ.03.2.29">tattu strīdhanaṃ putrā hareyuḥ</p>
  <p xml:id="KAZ.03.2.30">putrabharaṇārthaṃ vā vindamānā putrārthaṃ sphātīkuryāt</p>
  <p xml:id="KAZ.03.2.31">bahupuruṣaprajānāṃ putrāṇāṃ yathāpitṛdattaṃ strīdhanamavasthāpayet</p>
  <p xml:id="KAZ.03.2.32">kāmakaraṇīyamapi strīdhanaṃ vindamānā putrasaṃsthaṃ kuryāt</p>
  <p xml:id="KAZ.03.2.33">aputrā patiśayanaṃ pālayantī gurusamīpe strīdhanamāyuḥkṣayādbhuñjīta</p>
  <p xml:id="KAZ.03.2.34">āpadarthaṃ hi strīdhanam</p>
  <p xml:id="KAZ.03.2.35">ūrdhvaṃ dāyādaṃ gacchet</p>
  <p xml:id="KAZ.03.2.36">jīvati bhartari mṛtāyāḥ putrā duhitaraśca strīdhanaṃ vibhajeranaputrāyā duhitaraḥ tadabhāve bhartā</p>
  <p xml:id="KAZ.03.2.37">śulkamanvādheyamanyadvā bandhubhirdattaṃ bāndhavā hareyuḥ | iti strīdhanakalpaḥ</p>
  <p xml:id="KAZ.03.2.38">varṣāṇyaṣṭāvaprajāyamānāmaputrāṃ vandhyāṃ cākāṅkṣeta daśa nindum dvādaśa kanyāprasavinīm</p>
  <p xml:id="KAZ.03.2.39">tataḥ putrārthī dvitīyāṃ vindeta</p>
  <p xml:id="KAZ.03.2.40">tasyātikrame śulkaṃ strīdhanamardhaṃ cādhivedanikaṃ dadyāt caturviṃśatipaṇaparaṃ ca daṇḍam</p>
  <p xml:id="KAZ.03.2.41">śulkaṃ strīdhanamaśulkastrīdhanāyāstatpramāṇamādhivedanikamanurūpāṃ ca vṛttiṃ dattvā bahvīrapi vindeta</p>
  <p xml:id="KAZ.03.2.42">putrārthā hi striyaḥ</p>
  <p xml:id="KAZ.03.2.43">tīrthasamavāye cāsāṃ yathāvivāhaṃ pūrvoḍhāṃ jīvatputrāṃ vā pūrvaṃ gacchet</p>
  <p xml:id="KAZ.03.2.44">tīrthagūhanāgamane ṣaṇṇavatirdaṇḍaḥ</p>
  <p xml:id="KAZ.03.2.45">putravatīṃ dharmakāmāṃ vandhyāṃ ninduṃ nīrajaskāṃ vā nākāmāmupeyāt</p>
  <p xml:id="KAZ.03.2.46">na cākāmaḥ puruṣaḥ kuṣṭhinīmunmattāṃ vā gacchet</p>
  <p xml:id="KAZ.03.2.47">strī tu putrārthamevaṃ bhūtaṃ vopagacchet</p>
  <lg xml:id="KAZ.03.2.48">
    <l xml:id="KAZ.03.2.48ab">nīcatvaṃ paradeśaṃ vā prasthito rājakilbiṣī</l>
    <l xml:id="KAZ.03.2.48cd">prāṇābhihantā patitastyājyaḥ klībo'pi vā patiḥ</l>
  </lg>
</div>

<div n="3.3">
  <p xml:id="KAZ.03.3.01">dvādaśavarṣā strī prāptavyavahārā bhavati ṣoḍaśavarṣaḥ pumān</p>
  <p xml:id="KAZ.03.3.02">ata ūrdhvamaśuśrūṣāyāṃ dvādaśapaṇaḥ striyā daṇḍaḥ puṃso dviguṇaḥ | iti śuśrūṣā</p>
  <p xml:id="KAZ.03.3.03">bharmaṇyāyāmanirdiṣṭakālāyāṃ grāsācchādanaṃ vādhikaṃ yathāpuruṣaparivāpaṃ saviśeṣaṃ dadyāt</p>
  <p xml:id="KAZ.03.3.04">nirdiṣṭakālāyāṃ tadeva saṃkhyāya bandhaṃ ca dadyāt</p>
  <p xml:id="KAZ.03.3.05">śulkastrīdhanādhivedanikānāmanādāne ca</p>
  <p xml:id="KAZ.03.3.06">śvaśurakulapraviṣṭāyāṃ vibhaktāyāṃ vā nābhiyojyaḥ patiḥ | iti bharma</p>
  <p xml:id="KAZ.03.3.07">naṣṭe vinaṣṭe nyaṅge apitṛke amātṛke ityanirdeśena vinayagrāhaṇam</p>
  <p xml:id="KAZ.03.3.08">veṇudalarajjuhastānāmanyatamena vā pṛṣṭhe trirāghātaḥ</p>
  <p xml:id="KAZ.03.3.09">tasyātikrame vāgdaṇḍapāruṣyadaṇḍābhyāmardhadaṇḍāḥ</p>
  <p xml:id="KAZ.03.3.10">tadeva striyā bhartari prasiddhadoṣāyāḥ</p>
  <p xml:id="KAZ.03.3.11">īrṣyayā bāhyavihāreṣu dvāreṣvatyayo yathānirdiṣṭaḥ | iti pāruṣyam</p>
  <p xml:id="KAZ.03.3.12">bhartāraṃ dviṣatī strī saptārtavānyamaṇḍayamānā tadānīmeva sthāpyābharaṇaṃ nidhāya bhartāramanyayā saha śayānamanuśayīta</p>
  <p xml:id="KAZ.03.3.13">bhikṣukyanvādhijñātikulānāmanyatame vā bhartā dviṣan striyamekāmanuśayīta</p>
  <p xml:id="KAZ.03.3.14">dṛṣṭaliṅge maithunāpahāre savarṇāpasarpopagame vā mithyāvādī dvādaśapaṇaṃ dadyāt</p>
  <p xml:id="KAZ.03.3.15">amokṣyā bharturakāmasya dviṣatī bhāryā bhāryāyāśca bhartā</p>
  <p xml:id="KAZ.03.3.16">parasparaṃ dveṣānmokṣaḥ</p>
  <p xml:id="KAZ.03.3.17">strīviprakārādvā puruṣaścenmokṣamicched yathāgṛhītamasyai dadyāt</p>
  <p xml:id="KAZ.03.3.18">puruṣaviprakārādvā strī cenmokṣamicchennāsyai yathāgṛhītaṃ dadyāt</p>
  <p xml:id="KAZ.03.3.19">amokṣo dharmavivāhānām | iti dveṣaḥ</p>
  <p xml:id="KAZ.03.3.20">pratiṣiddhā strī darpamadyakrīḍāyāṃ tripaṇaṃ daṇḍaṃ dadyāt</p>
  <p xml:id="KAZ.03.3.21">divā strīprekṣāvihāragamane ṣaṭpaṇo daṇḍaḥ puruṣaprekṣāvihāragamane dvādaśapaṇaḥ</p>
  <p xml:id="KAZ.03.3.22">rātrau dviguṇaḥ</p>
  <p xml:id="KAZ.03.3.23">suptamattapravrajane bharturadāne ca dvārasya dvādaśapaṇaḥ</p>
  <p xml:id="KAZ.03.3.24">rātrau niṣkasane dviguṇaḥ</p>
  <p xml:id="KAZ.03.3.25">strīpuṃsayormaithunārthenāṅgaviceṣṭāyāṃ raho'ślīlasambhāṣāyāṃ vā caturviṃśatipaṇaḥ striyā daṇḍaḥ puṃso dviguṇaḥ</p>
  <p xml:id="KAZ.03.3.26">keśanīvidantanakhālambaneṣu pūrvaḥ sāhasadaṇḍaḥ puṃso dviguṇaḥ</p>
  <p xml:id="KAZ.03.3.27">śaṅkitasthāne sambhāṣāyāṃ ca paṇasthāne śiphādaṇḍaḥ</p>
  <p xml:id="KAZ.03.3.28">strīṇāṃ grāmamadhye caṇḍālaḥ pakṣāntare pañcaśiphā dadyāt</p>
  <p xml:id="KAZ.03.3.29">paṇikaṃ vā prahāraṃ mokṣayet | ityatīcāraḥ</p>
  <p xml:id="KAZ.03.3.30">pratiṣiddhayoḥ strīpuṃsayoranyonyopakāre kṣudrakadravyāṇāṃ dvādaśapaṇo daṇḍaḥ sthūlakadravyāṇāṃ caturviṃśatipaṇaḥ hiraṇyasuvarṇayoścatuṣpañcāśatpaṇaḥ striyā daṇḍaḥ puṃsordviguṇaḥ</p>
  <p xml:id="KAZ.03.3.31">ta evāgamyayorardhadaṇḍāḥ tathā pratiṣiddhapuruṣavyavahāreṣu ca | iti pratiṣedhaḥ</p>
  <lg xml:id="KAZ.03.3.32">
    <l xml:id="KAZ.03.3.32ab">rājadviṣṭāticārābhyāmātmāpakramaṇena ca</l>
    <l xml:id="KAZ.03.3.32cd">strīdhanānītaśulkānāmasvāmyaṃ jāyate striyāḥ</l>
  </lg>
</div>

<div n="3.4">
  <p xml:id="KAZ.03.4.01">patikulānniṣpatitāyāḥ striyāḥ ṣaṭpaṇo daṇḍaḥ anyatra viprakārāt</p>
  <p xml:id="KAZ.03.4.02">pratiṣiddhāyāṃ dvādaśapaṇaḥ</p>
  <p xml:id="KAZ.03.4.03">prativeśagṛhātigatāyāḥ ṣaṭpaṇaḥ</p>
  <p xml:id="KAZ.03.4.04">prātiveśikabhikṣukavaidehakānāmavakāśabhikṣāpaṇyadāne dvādaśapaṇo daṇḍaḥ</p>
  <p xml:id="KAZ.03.4.05">pratiṣiddhānāṃ pūrvaḥ sāhasadaṇḍaḥ</p>
  <p xml:id="KAZ.03.4.06">paragṛhātigatāyāścaturviṃśatipaṇaḥ</p>
  <p xml:id="KAZ.03.4.07">parabhāryāvakāśadāne śatyo daṇḍaḥ anyatrāpadbhyaḥ</p>
  <p xml:id="KAZ.03.4.08">vāraṇājñānayornirdoṣaḥ</p>
  <p xml:id="KAZ.03.4.09">pativiprakārātpatijñātisukhāvasthagrāmikānvādhibhikṣukījñātikulānāmanyatamamapuruṣaṃ gantumadoṣaḥ iti ācāryāḥ</p>
  <p xml:id="KAZ.03.4.10">sapuruṣaṃ vā jñātikulam</p>
  <p xml:id="KAZ.03.4.11">kuto hi sādhvījanasyacchalam</p>
  <p xml:id="KAZ.03.4.12">sukhametadavaboddhumiti kauṭilyaḥ</p>
  <p xml:id="KAZ.03.4.13">pretavyādhivyasanagarbhanimittamapratiṣiddhameva jñātikulagamanam</p>
  <p xml:id="KAZ.03.4.14">tannimittaṃ vārayato dvādaśapaṇo daṇḍaḥ</p>
  <p xml:id="KAZ.03.4.15">tatrāpi gūhamānā strīdhanaṃ jīyeta jñātayo vā chādayantaḥ śulkaśeṣam | iti niṣpatanam</p>
  <p xml:id="KAZ.03.4.16">patikulānniṣpatya grāmāntaragamane dvādaśapaṇo daṇḍaḥ sthāpyābharaṇalopaśca</p>
  <p xml:id="KAZ.03.4.17">gamyena vā puṃsā saha prasthāne caturviṃśatipaṇaḥ sarvadharmalopaśca anyatra bharmadānatīrthagamanābhyām</p>
  <p xml:id="KAZ.03.4.18">puṃsaḥ pūrvaḥ sāhasadaṇḍaḥ tulyaśreyasoḥ pāpīyaso madhyamaḥ</p>
  <p xml:id="KAZ.03.4.19">bandhuradaṇḍyaḥ</p>
  <p xml:id="KAZ.03.4.20">pratiṣedhe'rdhadaṇḍāḥ</p>
  <p xml:id="KAZ.03.4.21">pathi vyantare gūḍhadeśābhigamane maithunārthena śaṅkitapratiṣiddhāyāṃ vā pathyanusaraṇe saṃgrahaṇaṃ vidyāt</p>
  <p xml:id="KAZ.03.4.22">tālāvacaracāraṇamatsyabandhakalubdhakagopālakaśauṇḍikānāmanyeṣāṃ ca prasṛṣṭastrīkāṇāṃ pathyanusaraṇamadoṣaḥ</p>
  <p xml:id="KAZ.03.4.23">pratiṣiddhe vā nayataḥ puṃsaḥ striyo vā gacchantyāsta evārdhadaṇḍāḥ | iti pathyanusaraṇam</p>
  <p xml:id="KAZ.03.4.24">hrasvapravāsināṃ śūdravaiśyakṣatriyabrāhmaṇānāṃ bhāryāḥ saṃvatsarottaraṃ kālamākāṅkṣeranaprajātāḥ saṃvatsarādhikaṃ prajātāḥ</p>
  <p xml:id="KAZ.03.4.25">prativihitā dviguṇaṃ kālam</p>
  <p xml:id="KAZ.03.4.26">aprativihitāḥ sukhāvasthā bibhṛyuḥ paraṃ catvāri varṣāṇyaṣṭau vā jñātayaḥ</p>
  <p xml:id="KAZ.03.4.27">tato yathādattamādāya pramuñceyuḥ</p>
  <p xml:id="KAZ.03.4.28">brāhmaṇamadhīyānaṃ daśavarṣāṇyaprajātā dvādaśa prajātā rājapuruṣamāyuḥkṣayādākāṅkṣeta</p>
  <p xml:id="KAZ.03.4.29">savarṇataśca prajātā nāpavādaṃ labheta</p>
  <p xml:id="KAZ.03.4.30">kuṭumbarddhilope vā sukhāvasthairvimuktā yatheṣṭaṃ vindeta jīvitārthamāpadgatā vā</p>
  <p xml:id="KAZ.03.4.31">dharmavivāhātkumārī parigrahītāramanākhyāya proṣitamaśrūyamāṇaṃ sapta tīrthānyākāṅkṣeta saṃvatsaraṃ śrūyamāṇam</p>
  <p xml:id="KAZ.03.4.32">ākhyāya proṣitamaśrūyamāṇaṃ pañca tīrthānyākāṅkṣeta daśa śrūyamāṇam</p>
  <p xml:id="KAZ.03.4.33">ekadeśadattaśulkaṃ trīṇi tīrthānyaśrūyamāṇaṃ śrūyamāṇaṃ sapta tīrthānyākāṅkṣeta</p>
  <p xml:id="KAZ.03.4.34">dattaśulkaṃ pañca tīrthānyaśrūyamāṇam daśa śrūyamāṇam</p>
  <p xml:id="KAZ.03.4.35">tataḥ paraṃ dharmasthairvisṛṣṭā yatheṣṭaṃ vindeta</p>
  <p xml:id="KAZ.03.4.36">tīrthoparodho hi dharmavadha iti kauṭilyaḥ | iti hrasvapravāsaḥ</p>
  <p xml:id="KAZ.03.4.37">dīrghapravāsinaḥ pravrajitasya pretasya vā bhāryā sapta tīrthānyākāṅkṣeta saṃvatsaraṃ prajātā</p>
  <p xml:id="KAZ.03.4.38">tataḥ patisodaryaṃ gacchet</p>
  <p xml:id="KAZ.03.4.39">bahuṣu pratyāsannaṃ dhārmikaṃ bharmasamarthaṃ kaniṣṭhamabhāryaṃ vā</p>
  <p xml:id="KAZ.03.4.40">tadabhāve'pyasodaryaṃ sapiṇḍaṃ kulyaṃ vāsannam</p>
  <p xml:id="KAZ.03.4.41">eteṣāmeṣa eva kramaḥ</p>
  <lg xml:id="KAZ.03.4.42">
    <l xml:id="KAZ.03.4.42ab">etānutkramya dāyādānvedane jārakarmaṇi</l>
    <l xml:id="KAZ.03.4.42cd">jārastrīdātṛvettāraḥ samprāptāḥ saṃgrahātyayam</l>
  </lg>
</div>

<div n="3.5">
  <p xml:id="KAZ.03.5.01">anīśvarāḥ pitṛmantaḥ sthitapitṛmātṛkāḥ putrāḥ</p>
  <p xml:id="KAZ.03.5.02">teṣāmūrdhvaṃ pitṛto dāyavibhāgaḥ pitṛdravyāṇām</p>
  <p xml:id="KAZ.03.5.03">svayaṃ ārjitamavibhājyamanyatra pitṛdravyādutthitebhyaḥ</p>
  <p xml:id="KAZ.03.5.04">pitṛdravyādavibhaktopagatānāṃ putrāḥ pautrā vā ācaturthādityaṃśabhājaḥ</p>
  <p xml:id="KAZ.03.5.05">tāvadavicchinnaḥ piṇḍo bhavati</p>
  <p xml:id="KAZ.03.5.06">vicchinnapiṇḍāḥ sarve samaṃ vibhajeran</p>
  <p xml:id="KAZ.03.5.07">apitṛdravyā vibhaktapitṛdravyā vā saha jīvantaḥ punarvibhajeran</p>
  <p xml:id="KAZ.03.5.08">yataścottiṣṭheta sa dvyaṃśaṃ labheta</p>
  <p xml:id="KAZ.03.5.09">dravyamaputrasya sodaryā bhrātaraḥ sahajīvino vā hareyuḥ kanyāśca</p>
  <p xml:id="KAZ.03.5.10">rikthaṃ putravataḥ putrā duhitaro vā dharmiṣṭheṣu vivāheṣu jātāḥ</p>
  <p xml:id="KAZ.03.5.11">tadabhāve pitā dharamāṇaḥ</p>
  <p xml:id="KAZ.03.5.12">pitrabhāve bhrātaro bhrātṛputrāśca</p>
  <p xml:id="KAZ.03.5.13">apitṛkā bahavo'pi ca bhrātaro bhrātṛputrāśca piturekamaṃśaṃ hareyuḥ</p>
  <p xml:id="KAZ.03.5.14">sodaryāṇāmanekapitṛkāṇāṃ pitṛto dāyavibhāgaḥ</p>
  <p xml:id="KAZ.03.5.15">pitṛbhrātṛputrāṇāṃ pūrve vidyamāne nāparamavalambante jyeṣṭhe ca kaniṣṭhamarthagrāhiṇam</p>
  <p xml:id="KAZ.03.5.16">jīvadvibhāge pitā naikaṃ viśeṣayet</p>
  <p xml:id="KAZ.03.5.17">na caikamakāraṇānnirvibhajeta</p>
  <p xml:id="KAZ.03.5.18">piturasatyarthe jyeṣṭhāḥ kaniṣṭhānanugṛhṇīyuḥ anyatra mithyāvṛttebhyaḥ</p>
  <p xml:id="KAZ.03.5.19">prāptavyavahārāṇāṃ vibhāgaḥ</p>
  <p xml:id="KAZ.03.5.20">aprāptavyavahārāṇāṃ deyaviśuddhaṃ mātṛbandhuṣu grāmavṛddheṣu vā sthāpayeyuḥ āvyavahāraprāpaṇātproṣitasya vā</p>
  <p xml:id="KAZ.03.5.21">samniviṣṭasamamasamniviṣṭebhyo naiveśanikaṃ dadyuḥ kanyābhyaśca prādānikam</p>
  <p xml:id="KAZ.03.5.22">ṛṇarikthayoḥ samo vibhāgaḥ</p>
  <p xml:id="KAZ.03.5.23">udapātrāṇyapi niṣkiṃcanā vibhajeranityācāryāḥ</p>
  <p xml:id="KAZ.03.5.24">chalametaditi kauṭilyaḥ</p>
  <p xml:id="KAZ.03.5.25">sato'rthasya vibhāgo nāsataḥ</p>
  <p xml:id="KAZ.03.5.26">etāvānarthaḥ sāmānyastasyaitāvānpratyaṃśa ityanubhāṣya bruvan sākṣiṣu vibhāgaṃ kārayet</p>
  <p xml:id="KAZ.03.5.27">durvibhaktamanyonyāpahṛtamantarhitamavijñātotpannaṃ vā punarvibhajeran</p>
  <p xml:id="KAZ.03.5.28">adāyādakaṃ rājā haretstrīvṛttipretakāryavarjamanyatra śrotriyadravyāt</p>
  <p xml:id="KAZ.03.5.29">tattraivedyebhyaḥ prayacchet</p>
  <p xml:id="KAZ.03.5.30">patitaḥ patitājjātaḥ klībaścānaṃśāḥ jaḍonmattāndhakuṣṭhinaśca</p>
  <p xml:id="KAZ.03.5.31">sati bhāryārthe teṣāmapatyamatadvidhaṃ bhāgaṃ haret</p>
  <p xml:id="KAZ.03.5.32">grāsācchādanamitare patitavarjāḥ</p>
  <lg xml:id="KAZ.03.5.33">
    <l xml:id="KAZ.03.5.33ab">teṣāṃ ca kṛtadārāṇāṃ lupte prajanane sati</l>
    <l xml:id="KAZ.03.5.33cd">sṛjeyurbāndhavāḥ putrāṃsteṣāmaṃśānprakalpayet</l>
  </lg>
</div>

<div n="3.6">
  <p xml:id="KAZ.03.6.01">ekastrīputrāṇāṃ jyeṣṭhāṃśaḥ brāhmaṇānāmajāḥ kṣatriyāṇāmaśvāḥ vaiśyānāṃ gāvaḥ śūdrāṇāmavayaḥ</p>
  <p xml:id="KAZ.03.6.02">kāṇalaṅgāsteṣāṃ madhyamāṃśaḥ bhinnavarṇāḥ kaniṣṭhāṃśaḥ</p>
  <p xml:id="KAZ.03.6.03">catuṣpadābhāve ratnavarjānāṃ daśānāṃ bhāgaṃ dravyāṇāmekaṃ jyeṣṭho haret</p>
  <p xml:id="KAZ.03.6.04">pratimuktasvadhāpāśo hi bhavati</p>
  <p xml:id="KAZ.03.6.05">ityauśanaso vibhāgaḥ</p>
  <p xml:id="KAZ.03.6.06">pituḥ parivāpād yānamābharaṇaṃ ca jyeṣṭhāṃśaḥ śayanāsanaṃ bhuktakāṃsyaṃ ca madhyamāṃśaḥ kṛṣṇaṃ dhānyāyasaṃ gṛhaparivāpo gośakaṭaṃ ca kaniṣṭhāṃśaḥ</p>
  <p xml:id="KAZ.03.6.07">śeṣadravyāṇāmekadravyasya vā samo vibhāgaḥ</p>
  <p xml:id="KAZ.03.6.08">adāyādā bhaginyaḥ mātuḥ parivāpādbhuktakāṃsyābharaṇabhāginyaḥ</p>
  <p xml:id="KAZ.03.6.09">mānuṣahīno jyeṣṭhastṛtīyamaṃśaṃ jyeṣṭhāṃśāl labheta caturthamanyāyavṛttiḥ nivṛttadharmakāryo vā</p>
  <p xml:id="KAZ.03.6.10">kāmācāraḥ sarvaṃ jīyeta</p>
  <p xml:id="KAZ.03.6.11">tena madhyamakaniṣṭhau vyākhyātau</p>
  <p xml:id="KAZ.03.6.12">tayormānuṣopeto jyeṣṭhāṃśādardhaṃ labheta</p>
  <p xml:id="KAZ.03.6.13">nānāstrīputrāṇāṃ tu saṃskṛtāsaṃskṛtayoḥ kanyākṛtakṣatayorabhāve ca ekasyāḥ putrayoryamayorvā pūrvajanmanā jyeṣṭhabhāvaḥ</p>
  <p xml:id="KAZ.03.6.14">sūtamāgadhavrātyarathakārāṇāmaiśvaryato vibhāgaḥ</p>
  <p xml:id="KAZ.03.6.15">śeṣāstamupajīveyuḥ</p>
  <p xml:id="KAZ.03.6.16">anīśvarāḥ samavibhāgāḥ</p>
  <p xml:id="KAZ.03.6.17">cāturvarṇyaputrāṇāṃ brāhmaṇīputraścaturo'ṃśān haretkṣatriyāputrastrīnaṃśānvaiśyāputro dvāvaṃśau ekaṃ śūdrāputraḥ</p>
  <p xml:id="KAZ.03.6.18">tena trivarṇadvivarṇaputravibhāgaḥ kṣatriyavaiśyayorvyākhyātaḥ</p>
  <p xml:id="KAZ.03.6.19">brāhmaṇasyānantarāputrastulyāṃśaḥ</p>
  <p xml:id="KAZ.03.6.20">kṣatriyavaiśyayorardhāṃśaḥ tulyāṃśo vā mānuṣopetaḥ</p>
  <p xml:id="KAZ.03.6.21">tulyātulyayorekaputraḥ sarvaṃ haretbandhūṃśca bibhṛyāt</p>
  <p xml:id="KAZ.03.6.22">brāhmaṇānāṃ tu pāraśavastṛtīyamaṃśaṃ labheta dvāvaṃśau sapiṇḍaḥ kulyo vāsannaḥ svadhādānahetoḥ</p>
  <p xml:id="KAZ.03.6.23">tadabhāve piturācāryo'ntevāsī vā</p>
  <lg xml:id="KAZ.03.6.24">
    <l xml:id="KAZ.03.6.24ab">kṣetre vā janayedasya niyuktaḥ kṣetrajaṃ sutam</l>
    <l xml:id="KAZ.03.6.24cd">mātṛbandhuḥ sagotro vā tasmai tatpradiśeddhanam</l>
  </lg>
</div>

<div n="3.7">
  <p xml:id="KAZ.03.7.01">paraparigrahe bījamutsṛṣṭaṃ kṣetriṇaḥ ityācāryāḥ</p>
  <p xml:id="KAZ.03.7.02">mātā bhastrā yasya retastasyāpatyamityapare</p>
  <p xml:id="KAZ.03.7.03">vidyamānamubhayamiti kauṭilyaḥ</p>
  <p xml:id="KAZ.03.7.04">svayaṃ jātaḥ kṛtakriyāyāmaurasaḥ</p>
  <p xml:id="KAZ.03.7.05">tena tulyaḥ putrikāputraḥ</p>
  <p xml:id="KAZ.03.7.06">sagotreṇānyagotreṇa vā niyuktena kṣetrajātaḥ kṣetrajaḥ putraḥ</p>
  <p xml:id="KAZ.03.7.07">janayiturasatyanyasminputre sa eva dvipitṛko dvigotro vā dvayorapi svadhārikthabhāgbhavati</p>
  <p xml:id="KAZ.03.7.08">tatsadharmā bandhūnāṃ gṛhe gūḍhajātastu gūḍhajaḥ</p>
  <p xml:id="KAZ.03.7.09">bandhunotsṛṣṭo'paviddhaḥ saṃskartuḥ putraḥ</p>
  <p xml:id="KAZ.03.7.10">kanyāgarbhaḥ kānīnaḥ</p>
  <p xml:id="KAZ.03.7.11">sagarbhoḍhāyāḥ sahoḍhaḥ</p>
  <p xml:id="KAZ.03.7.12">punarbhūtāyāḥ paunarbhavaḥ</p>
  <p xml:id="KAZ.03.7.13">svayaṃ jātaḥ piturbandhūnāṃ ca dāyādaḥ</p>
  <p xml:id="KAZ.03.7.14">parajātaḥ saṃskartureva na bandhūnām</p>
  <p xml:id="KAZ.03.7.15">tatsadharmā mātāpitṛbhyāmadbhirmukto dattaḥ</p>
  <p xml:id="KAZ.03.7.16">svayaṃ bandhubhirvā putrabhāvopagata upagataḥ</p>
  <p xml:id="KAZ.03.7.17">putratve'dhikṛtaḥ kṛtakaḥ</p>
  <p xml:id="KAZ.03.7.18">parikrītaḥ krītaḥ | iti</p>
  <p xml:id="KAZ.03.7.19">aurase tūtpanne savarṇāstṛtīyāṃśaharāḥ asavarṇā grāsācchādanabhāginaḥ</p>
  <p xml:id="KAZ.03.7.20">brāhmaṇakṣatriyayoranantarāputrāḥ savarṇāḥ ekāntarā asavarṇāḥ</p>
  <p xml:id="KAZ.03.7.21">brāhmaṇasya vaiśyāyāmambaṣṭhaḥ śūdrāyāṃ niṣādaḥ pāraśavo vā</p>
  <p xml:id="KAZ.03.7.22">kṣatriyasya śūdrāyāmugraḥ</p>
  <p xml:id="KAZ.03.7.23">śūdra eva vaiśyasya</p>
  <p xml:id="KAZ.03.7.24">savarṇāsu caiṣāmacaritavratebhyo jātā vrātyāḥ</p>
  <p xml:id="KAZ.03.7.25">ityanulomāḥ</p>
  <p xml:id="KAZ.03.7.26">śūdrādāyogavakṣattacaṇḍālāḥ</p>
  <p xml:id="KAZ.03.7.27">vaiśyānmāgadhavaidehakau</p>
  <p xml:id="KAZ.03.7.28">kṣatriyātsūtaḥ</p>
  <p xml:id="KAZ.03.7.29">paurāṇikastvanyaḥ sūto māgadhaśca brahmakṣatrādviśeṣaḥ</p>
  <p xml:id="KAZ.03.7.30">ta ete pratilomāḥ svadharmātikramād rājñaḥ sambhavanti</p>
  <p xml:id="KAZ.03.7.31">ugrānnaiṣādyāṃ kukkuṭaḥ viparyaye pulkasaḥ</p>
  <p xml:id="KAZ.03.7.32">vaidehikāyāmambaṣṭhādvaiṇaḥ viparyaye kuśīlavaḥ</p>
  <p xml:id="KAZ.03.7.33">kṣattāyāmugrācchvapākaḥ</p>
  <p xml:id="KAZ.03.7.34">ityete'nye cāntarālāḥ</p>
  <p xml:id="KAZ.03.7.35">karmaṇā vaiśyo rathakāraḥ</p>
  <p xml:id="KAZ.03.7.36">teṣāṃ svayonau vivāhaḥ pūrvāparagāmitvaṃ vṛttānuvṛttaṃ ca</p>
  <p xml:id="KAZ.03.7.37">śūdrasadharmāṇo vā anyatra caṇḍālebhyaḥ</p>
  <p xml:id="KAZ.03.7.38">kevalamevaṃ vartamānaḥ svargamāpnoti rājā narakamanyathā</p>
  <p xml:id="KAZ.03.7.39">sarveṣāmantarālānāṃ samo vibhāgaḥ</p>
  <lg xml:id="KAZ.03.7.40">
    <l xml:id="KAZ.03.7.40ab">deśasya jātyāḥ saṃghasya dharmo grāmasya vāpi yaḥ</l>
    <l xml:id="KAZ.03.7.40cd">ucitastasya tenaiva dāyadharmaṃ prakalpayet</l>
  </lg>
</div>

<div n="3.8">
  <p xml:id="KAZ.03.8.01">sāmantapratyayā vāstuvivādāḥ</p>
  <p xml:id="KAZ.03.8.02">gṛhaṃ kṣetramārāmaḥ setubandhastaṭākamādhāro vā vāstuḥ</p>
  <p xml:id="KAZ.03.8.03">karṇakīlāyasasambandho'nugṛhaṃ setuḥ</p>
  <p xml:id="KAZ.03.8.04">yathāsetubhogaṃ veśma kārayet</p>
  <p xml:id="KAZ.03.8.05">abhūtaṃ vā parakuḍyādapakramya dvāvaratnī tripadīṃ vā deśabandhaṃ kārayet</p>
  <p xml:id="KAZ.03.8.06">avaskaraṃ bhramamudapānaṃ vā na gṛhocitādanyatra anyatra sūtikākūpādānirdaśāhāditi</p>
  <p xml:id="KAZ.03.8.07">tasyātikrame pūrvaḥ sāhasadaṇḍaḥ</p>
  <p xml:id="KAZ.03.8.08">tenendhanāvaghātanakṛtaṃ kalyāṇakṛtyeṣvācāmodakamārgāśca vyākhyātāḥ</p>
  <p xml:id="KAZ.03.8.09">tripadīpratikrāntamadhyardhamaratniṃ vā gāḍhaprasṛtamudakamārgaṃ prasravaṇaprapātaṃ vā kārayet</p>
  <p xml:id="KAZ.03.8.10">tasyātikrame catuṣpañcāśatpaṇo daṇḍaḥ</p>
  <p xml:id="KAZ.03.8.11">ekapadīpratikrāntamaratniṃ vā cakricatuṣpadasthānamagniṣṭhamudañjarasthānaṃ rocanīṃ kuṭṭanīṃ vā kārayet</p>
  <p xml:id="KAZ.03.8.12">tasyātikrame caturviṃśatipaṇo daṇḍaḥ</p>
  <p xml:id="KAZ.03.8.13">sarvavāstukayoḥ prākṣiptakayorvā śālayoḥ kiṣkurantarikā tripadī vā</p>
  <p xml:id="KAZ.03.8.14">tayoścaturaṅgulaṃ nīprāntaram (nīvrāntaram) samārūḍhakaṃ vā</p>
  <p xml:id="KAZ.03.8.15">kiṣkumātramāṇidvāramantarikāyāṃ khaṇḍaphullārthamasampātaṃ kārayet</p>
  <p xml:id="KAZ.03.8.16">prakāśārthamalpamūrdhvaṃ vātāyanaṃ kārayet</p>
  <p xml:id="KAZ.03.8.17">tadavasite veśmanicchādayet</p>
  <p xml:id="KAZ.03.8.18">sambhūya vā gṛhasvāmino yatheṣṭaṃ kārayeyuḥ aniṣṭaṃ vārayeyuḥ</p>
  <p xml:id="KAZ.03.8.19">vānalaṭyāścordhvamāvāryabhāgaṃ kaṭapracchannamavamarśabhittiṃ vā kārayedvarṣābādhabhayāt</p>
  <p xml:id="KAZ.03.8.20">tasyātikrame pūrvaḥ sāhasadaṇḍaḥ pratilomadvāravātāyanabādhāyāṃ ca anyatra rājamārgarathyābhyaḥ</p>
  <p xml:id="KAZ.03.8.21">khātasopānapraṇālīniśreṇyavaskarabhāgairbahirbādhāyāṃ bhoganigrahe ca</p>
  <p xml:id="KAZ.03.8.22">parakuḍyamudakenopaghnato dvādaśapaṇo daṇḍaḥ mūtrapurīṣopaghāte dviguṇaḥ</p>
  <p xml:id="KAZ.03.8.23">praṇālīmokṣo varṣati anyathā dvādaśapaṇo daṇḍaḥ</p>
  <p xml:id="KAZ.03.8.24">pratiṣiddhasya ca vasataḥ nirasyataścāvakrayiṇamanyatra pāruṣyasteyasāhasasaṃgrahaṇamithyābhogebhyaḥ</p>
  <p xml:id="KAZ.03.8.25">svayaṃ abhiprasthito varṣāvakrayaśeṣaṃ dadyāt</p>
  <p xml:id="KAZ.03.8.26">sāmānye veśmani sāhāyyamaprayacchataḥ sāmānyamuparundhato bhogaṃ ca gṛhe dvādaśapaṇo daṇḍaḥ</p>
  <p xml:id="KAZ.03.8.27">vināśayatastaddviguṇaḥ</p>
  <lg xml:id="KAZ.03.8.28">
    <l xml:id="KAZ.03.8.28ab">koṣṭhakāṅgaṇavarcānāmagnikuṭṭanaśālayoḥ</l>
    <l xml:id="KAZ.03.8.28cd">vivṛtānāṃ ca sarveṣāṃ sāmānyo bhoga iṣyate</l>
  </lg>
</div>

<div n="3.9">
  <p xml:id="KAZ.03.9.01">jñātisāmantadhanikāḥ krameṇa bhūmiparigrahān kretumabhyābhaveyuḥ</p>
  <p xml:id="KAZ.03.9.02">tato'nye bāhyāḥ</p>
  <p xml:id="KAZ.03.9.03">sāmantacatvāriṃśatkulyeṣu gṛhapratimukhe veśma śrāvayeyuḥ sāmantagrāmavṛddheṣu kṣetramārāmaṃ setubandhaṃ taṭākamādhāraṃ vā maryādāsu yathāsetubhogaṃ anenārgheṇa kaḥ kretā iti</p>
  <p xml:id="KAZ.03.9.04">trirāghuṣitamavyāhataṃ kretā kretuṃ labheta</p>
  <p xml:id="KAZ.03.9.05">spardhayā vā mūlyavardhane mūlyavṛddhiḥ saśulkā kośaṃ gacchet</p>
  <p xml:id="KAZ.03.9.06">vikrayapratikroṣṭā śulkaṃ dadyāt</p>
  <p xml:id="KAZ.03.9.07">asvāmipratikrośe caturviṃśatipaṇo daṇḍaḥ</p>
  <p xml:id="KAZ.03.9.08">saptarātrādūrdhvamanabhisarataḥ pratikruṣṭo vikrīṇīta</p>
  <p xml:id="KAZ.03.9.09">pratikruṣṭātikrame vāstuni dviśato daṇḍaḥ anyatra caturviṃśatipaṇo daṇḍaḥ | iti vāstuvikrayaḥ</p>
  <p xml:id="KAZ.03.9.10">sīmavivādaṃ grāmayorubhayoḥ sāmantā pañcagrāmī daśagrāmī vā setubhiḥ sthāvaraiḥ kṛtrimairvā kuryāt</p>
  <p xml:id="KAZ.03.9.11">karṣakagopālakavṛddhāḥ pūrvabhuktikā vā bāhyāḥ setūnāmabhijñā bahava eko vā nirdiśya sīmasetūnviparītaveṣāḥ sīmānaṃ nayeyuḥ</p>
  <p xml:id="KAZ.03.9.12">uddiṣṭānāṃ setūnāmadarśane sahasraṃ daṇḍaḥ</p>
  <p xml:id="KAZ.03.9.13">tadeva nīte sīmāpahāriṇāṃ setucchidāṃ ca kuryāt</p>
  <p xml:id="KAZ.03.9.14">pranaṣṭasetubhogaṃ vā sīmānaṃ rājā yathopakāraṃ vibhajet | iti sīmavivādaḥ</p>
  <p xml:id="KAZ.03.9.15">kṣetravivādaṃ sāmantagrāmavṛddhāḥ kuryuḥ</p>
  <p xml:id="KAZ.03.9.16">teṣāṃ dvaidhībhāve yato bahavaḥ śucayo'numatā vā tato niyaccheyuḥ madhyaṃ vā gṛhṇīyuḥ</p>
  <p xml:id="KAZ.03.9.17">tadubhayaparoktaṃ vāstu rājā haretpranaṣṭasvāmikaṃ ca</p>
  <p xml:id="KAZ.03.9.18">yathopakāraṃ vā vibhajet</p>
  <p xml:id="KAZ.03.9.19">prasahyādāne vāstuni steyadaṇḍaḥ</p>
  <p xml:id="KAZ.03.9.20">kāraṇādāne prayāsamājīvaṃ ca parisaṃkhyāya bandhaṃ dadyāt | iti kṣetravivādaḥ</p>
  <p xml:id="KAZ.03.9.21">maryādāpaharaṇe pūrvaḥ sāhasadaṇḍaḥ</p>
  <p xml:id="KAZ.03.9.22">maryādābhede caturviṃśatipaṇaḥ</p>
  <p xml:id="KAZ.03.9.23">tena tapovanavivītamahāpathaśmaśānadevakulayajanapuṇyasthānavivādā vyākhyātāḥ | iti maryādāsthāpanam</p>
  <p xml:id="KAZ.03.9.24">sarva eva vivādāḥ sāmantapratyayāḥ</p>
  <p xml:id="KAZ.03.9.25">vivītasthalakedāraṣaṇḍakhalaveśmavāhanakoṣṭhānāṃ pūrvaṃ pūrvamābādhaṃ saheta</p>
  <p xml:id="KAZ.03.9.26">brahmasomāraṇyadevayajanapuṇyasthānavarjāḥ sthalapradeśāḥ</p>
  <p xml:id="KAZ.03.9.27">ādhāraparivāhakedāropabhogaiḥ parakṣetrakṛṣṭabījahiṃsāyāṃ yathopaghātaṃ mūlyaṃ dadyuḥ</p>
  <p xml:id="KAZ.03.9.28">kedārārāmasetubandhānāṃ parasparahiṃsāyāṃ hiṃsādviguṇo daṇḍaḥ</p>
  <p xml:id="KAZ.03.9.29">paścānniviṣṭamadharataṭākaṃ noparitaṭākasya kedāramudakenāplāvayet</p>
  <p xml:id="KAZ.03.9.30">upariniviṣṭaṃ nādharataṭākasya pūrāsrāvaṃ vārayedanyatra trivarṣoparatakarmaṇaḥ</p>
  <p xml:id="KAZ.03.9.31">tasyātikrame pūrvaḥ sāhasadaṇḍaḥ taṭākavāmanaṃ ca</p>
  <p xml:id="KAZ.03.9.32">pañcavarṣoparatakarmaṇaḥ setubandhasya svāmyaṃ lupyeta anyatrāpadbhyaḥ</p>
  <p xml:id="KAZ.03.9.33">taṭākasetubandhānāṃ navapravartane pāñcavarṣikaḥ parihāraḥ bhagnotsṛṣṭānāṃ cāturvarṣikaḥ samupārūḍhānāṃ traivarṣikaḥ sthalasya dvaivarṣikaḥ</p>
  <p xml:id="KAZ.03.9.34">svātmādhāne vikraye ca</p>
  <p xml:id="KAZ.03.9.35">khātaprāvṛttimanadīnibandhāyatanataṭākakedārārāmaṣaṇḍavāpānāṃ sasyavarṇabhāgottarikamanyebhyo vā yathopakāraṃ dadyuḥ</p>
  <p xml:id="KAZ.03.9.36">prakrayāvakrayādhibhāgabhoganiṣṛṣṭopabhoktāraścaiṣāṃ pratikuryuḥ</p>
  <p xml:id="KAZ.03.9.37">arpatīkāre hīnadviguṇo daṇḍaḥ</p>
  <lg xml:id="KAZ.03.9.38">
    <l xml:id="KAZ.03.9.38ab">setubhyo muñcatastoyamavāre ṣaṭpaṇo damaḥ</l>
    <l xml:id="KAZ.03.9.38cd">vāre vā toyamanyeṣāṃ pramādenoparundhataḥ</l>
  </lg>
</div>

<div n="3.10">
  <p xml:id="KAZ.03.10.01">karmodakamārgamucitaṃ rundhataḥ kurvato'nucitaṃ vā pūrvaḥ sāhasadaṇḍaḥ setukūpapuṇyasthānacaityadevāyatanāni ca parabhūmau niveśayataḥ</p>
  <p xml:id="KAZ.03.10.02">pūrvānuvṛttaṃ dharmasetumādhānaṃ vikrayaṃ vā nayato nāyayato vā madhyamaḥ sāhasadaṇḍaḥ śrotṛṛṇāmuttamaḥ anyatra bhagnotsṛṣṭāt</p>
  <p xml:id="KAZ.03.10.03">svāmyabhāve grāmāḥ puṇyaśīlā vā pratikuryuḥ</p>
  <p xml:id="KAZ.03.10.04">pathipramāṇaṃ durganiveśe vyākhyātam</p>
  <p xml:id="KAZ.03.10.05">kṣudrapaśumanuṣyapathaṃ rundhato dvādaśapaṇo daṇḍaḥ mahāpaśupathaṃ caturviṃśatipaṇaḥ hastikṣetrapathaṃ catuṣpañcāśatpaṇaḥ setuvanapathaṃ ṣaṭśataḥ śmaśānagrāmapathaṃ dviśataḥ droṇamukhapathaṃ pañcaśataḥ sthānīyarāṣṭravivītapathaṃ sāhasraḥ</p>
  <p xml:id="KAZ.03.10.06">atikarṣaṇe caiṣāṃ daṇḍacaturthā daṇḍāḥ</p>
  <p xml:id="KAZ.03.10.07">karṣaṇe pūrvoktāḥ</p>
  <p xml:id="KAZ.03.10.08">kṣetrikasyākṣipataḥ kṣetramupavāsasya vā tyajato bījakāle dvādaśapaṇo daṇḍaḥ anyatra doṣopanipātāviṣahyebhyaḥ</p>
  <p xml:id="KAZ.03.10.09">karadāḥ karadeṣvādhānaṃ vikrayaṃ vā kuryuḥ brahmadeyikā brahmadeyikeṣu</p>
  <p xml:id="KAZ.03.10.10">anyathā pūrvaḥ sāhasadaṇḍaḥ</p>
  <p xml:id="KAZ.03.10.11">karadasya vākaradagrāmaṃ praviśataḥ</p>
  <p xml:id="KAZ.03.10.12">karadaṃ tu praviśataḥ sarvadravyeṣu prākāmyaṃ syāt anyatrāgārāt</p>
  <p xml:id="KAZ.03.10.13">tadapyasmai dadyāt</p>
  <p xml:id="KAZ.03.10.14">anādeyamakṛṣato'nyaḥ pañcavarṣāṇyupabhujya prayāsaniṣkrayeṇa dadyāt</p>
  <p xml:id="KAZ.03.10.15">akaradāḥ paratra vasanto bhogamupajīveyuḥ</p>
  <p xml:id="KAZ.03.10.16">grāmārthena grāmikaṃ vrajantamupavāsāḥ paryāyeṇānugaccheyuḥ</p>
  <p xml:id="KAZ.03.10.17">ananugacchantaḥ paṇārdhapaṇikaṃ yojanaṃ dadyuḥ</p>
  <p xml:id="KAZ.03.10.18">grāmikasya grāmādastenapāradārikaṃ nirasyataścaturviṃśatipaṇo daṇḍaḥ grāmasyottamaḥ</p>
  <p xml:id="KAZ.03.10.19">nirastasya praveśo hyabhigamena vyākhyātaḥ</p>
  <p xml:id="KAZ.03.10.20">stambhaiḥ samantato grāmāddhanuḥśatāpakṛṣṭamupasālaṃ kārayet</p>
  <p xml:id="KAZ.03.10.21">paśupracārārthaṃ vivītamālavanenopajīveyuḥ</p>
  <p xml:id="KAZ.03.10.22">vivītaṃ bhakṣayitvāpasṛtānāmuṣṭramahiṣāṇāṃ pādikaṃ rūpaṃ gṛhṇīyuḥ gavāśvakharāṇāṃ cārdhapādikaṃ kṣudrapaśūnāṃ ṣoḍaśabhāgikam</p>
  <p xml:id="KAZ.03.10.23">bhakṣayitvā niṣaṇṇānāmeta eva dviguṇā daṇḍāḥ parivasatāṃ caturguṇāḥ</p>
  <p xml:id="KAZ.03.10.24">grāmadevavṛṣā vānirdaśāhā vā dhenurukṣāṇo govṛṣāścādaṇḍyāḥ</p>
  <p xml:id="KAZ.03.10.25">sasyabhakṣaṇe sasyopaghātaṃ niṣpattitaḥ parisaṃkhyāya dviguṇaṃ dāpayet</p>
  <p xml:id="KAZ.03.10.26">svāminaścānivedya cārayato dvādaśapaṇo daṇdaḥ pramuñcataścaturviṃśatipaṇaḥ</p>
  <p xml:id="KAZ.03.10.27">pālināmardhadaṇḍāḥ</p>
  <p xml:id="KAZ.03.10.28">tadeva ṣaṇḍabhakṣaṇe kuryāt</p>
  <p xml:id="KAZ.03.10.29">vāṭabhede dviguṇaḥ veśmakhalavalayagatānāṃ ca dhānyānāṃ bhakṣaṇe</p>
  <p xml:id="KAZ.03.10.30">hiṃsāpratīkāraṃ kuryāt</p>
  <p xml:id="KAZ.03.10.31">abhayavanamṛgāḥ parigṛhītā vā bhakṣayantaḥ svāmino nivedya yathāvadhyāstathā pratiṣeddhavyāḥ</p>
  <p xml:id="KAZ.03.10.32">paśavo raśmipratodābhyāṃ vārayitavyāḥ</p>
  <p xml:id="KAZ.03.10.33">teṣāmanyathā hiṃsāyāṃ daṇḍapāruṣyadaṇḍāḥ</p>
  <p xml:id="KAZ.03.10.34">prārthayamānā dṛṣṭāparādhā vā sarvopāyairniyantavyāḥ | iti kṣetrapathahiṃsā</p>
  <p xml:id="KAZ.03.10.35">karṣakasya grāmamabhyupetyākurvato grāma evātyayaṃ haret</p>
  <p xml:id="KAZ.03.10.36">karmākaraṇe karmavetanadviguṇam hiraṇyādāne pratyaṃśadviguṇam bhakṣyapeyādāne ca prahavaṇeṣu dviguṇamaṃśaṃ dadyāt</p>
  <p xml:id="KAZ.03.10.37">prekṣāyāmanaṃśadaḥ sasvajano na prekṣeta</p>
  <p xml:id="KAZ.03.10.38">pracchannaśravaṇekṣaṇe ca sarvahite ca karmaṇi nigraheṇa dviguṇamaṃśaṃ dadyāt</p>
  <p xml:id="KAZ.03.10.39">sarvahitamekasya bruvataḥ kuryurājñām</p>
  <p xml:id="KAZ.03.10.40">akaraṇe dvādaśapaṇo daṇḍaḥ</p>
  <p xml:id="KAZ.03.10.41">taṃ cetsambhūya vā hanyuḥ pṛthageṣāmaparādhadviguṇo daṇḍaḥ</p>
  <p xml:id="KAZ.03.10.42">upahantṛṣu viśiṣṭaḥ</p>
  <p xml:id="KAZ.03.10.43">brāhmaṇaścaiṣāṃ jyaiṣṭhyaṃ niyamyeta</p>
  <p xml:id="KAZ.03.10.44">prahavaṇeṣu caiṣāṃ brāhmaṇā nākāmāḥ kuryuḥ aṃśaṃ ca labheran</p>
  <p xml:id="KAZ.03.10.45">tena deśajātikulasaṃghānāṃ samayasyānapākarma vyākhyātam</p>
  <lg xml:id="KAZ.03.10.46">
    <l xml:id="KAZ.03.10.46ab">rājā deśahitān setūn kurvatāṃ pathi saṃkramān</l>
    <l xml:id="KAZ.03.10.46cd">grāmaśobhāśca rakṣāśca teṣāṃ priyahitaṃ caret</l>
  </lg>
</div>

<div n="3.11">
  <p xml:id="KAZ.03.11.01">sapādapaṇā dharmyā māsavṛddhiḥ paṇaśatasya pañcapaṇā vyāvahārikī daśapaṇā kāntāragāṇām viṃśatipaṇā sāmudrāṇām</p>
  <p xml:id="KAZ.03.11.02">tataḥ paraṃ kartuḥ kārayituśca pūrvaḥ sāhasadaṇḍaḥ śrotṛṛṇāmekaikaṃ pratyardhadaṇḍaḥ</p>
  <p xml:id="KAZ.03.11.03">rājanyayogakṣemāvahe tu dhanikadhāraṇikayoścaritramavekṣeta</p>
  <p xml:id="KAZ.03.11.04">dhānyavṛddhiḥ sasyaniṣpattāv upārdhā paraṃ mūlyakṛtā vardheta</p>
  <p xml:id="KAZ.03.11.05">prakṣepavṛddhirudayādardhaṃ samnidhānasannā vārṣikī deyā</p>
  <p xml:id="KAZ.03.11.06">cirapravāsaḥ stambhapraviṣṭo vā mūlyadviguṇaṃ dadyāt</p>
  <p xml:id="KAZ.03.11.07">akṛtvā vṛddhiṃ sādhayato vardhayato vā mūlyaṃ vā vṛddhimāropya śrāvayato bandhacaturguṇo daṇḍaḥ</p>
  <p xml:id="KAZ.03.11.08">tucchaśrāvaṇāyāmabhūtacaturguṇaḥ</p>
  <p xml:id="KAZ.03.11.09">tasya tribhāgamādātā dadyāt śeṣaṃ pradātā</p>
  <p xml:id="KAZ.03.11.10">dīrghasattravyādhigurukuloparuddhaṃ bālamasāraṃ vā narṇamanuvardheta</p>
  <p xml:id="KAZ.03.11.11">mucyamānamṛṇamapratigṛhṇato dvādaśapaṇo daṇḍaḥ</p>
  <p xml:id="KAZ.03.11.12">kāraṇāpadeśena nivṛttavṛddhikamanyatra tiṣṭhet</p>
  <p xml:id="KAZ.03.11.13">daśavarṣopekṣitamṛṇamapratigrāhyamanyatra bālavṛddhavyādhitavyasaniproṣitadeśatyāgarājyavibhramebhyaḥ</p>
  <p xml:id="KAZ.03.11.14">pretasya putrāḥ kusīdaṃ dadyuḥ dāyādā vā rikthaharāḥ sahagrāhiṇaḥ pratibhuvo vā</p>
  <p xml:id="KAZ.03.11.15">na prātibhāvyamanyat</p>
  <p xml:id="KAZ.03.11.16">asāraṃ bālaprātibhāvyam</p>
  <p xml:id="KAZ.03.11.17">asaṃkhyātadeśakālaṃ tu putrāḥ pautrā dāyādā vā rikthaṃ haramāṇā dadyuḥ</p>
  <p xml:id="KAZ.03.11.18">jīvitavivāhabhūmiprātibhāvyamasaṃkhyātadeśakālaṃ tu putrāḥ pautrā vā vaheyuḥ</p>
  <p xml:id="KAZ.03.11.19">nānarṇasamavāye tu naikaṃ dvau yugapadabhivadeyātāmanyatra pratiṣṭhamānāt</p>
  <p xml:id="KAZ.03.11.20">tatrāpi gṛhītānupūrvyā rājaśrotriyadravyaṃ vā pūrvaṃ pratipādayet</p>
  <p xml:id="KAZ.03.11.21">dampatyoḥ pitāputrayoḥ bhrātṛṛṇāṃ cāvibhaktānāṃ parasparakṛtamṛṇamasādhyam</p>
  <p xml:id="KAZ.03.11.22">agrāhyāḥ karmakāleṣu karṣakā rājapuruṣāśca</p>
  <p xml:id="KAZ.03.11.23">strī cāpratiśrāviṇī patikṛtamṛṇamanyatra gopālakārdhasītikebhyaḥ</p>
  <p xml:id="KAZ.03.11.24">patistu grāhyaḥ strīkṛtamṛṇamapratividhāya proṣita iti</p>
  <p xml:id="KAZ.03.11.25">sampratipattāv uttamaḥ</p>
  <p xml:id="KAZ.03.11.26">asmapratipattau tu sākṣiṇaḥ pramāṇaṃ prātyayikāḥ śucayo'numatā vā trayo'varārdhyāḥ</p>
  <p xml:id="KAZ.03.11.27">pakṣānumatau vā dvau ṛṇaṃ prati na tvevaikaḥ</p>
  <p xml:id="KAZ.03.11.28">pratiṣiddhāḥ syālasahāyānvarthidhanikadhāraṇikavairinyaṅgadhṛtadaṇḍāḥ pūrve cāvyavahāryāḥ</p>
  <p xml:id="KAZ.03.11.29">rājaśrotriyagrāmabhṛtakakuṣṭhivraṇinaḥ patitacaṇḍālakutsitakarmāṇo'ndhabadhiramūkāhaṃ vādinaḥ strīrājapuruṣāśca anyatra svavargebhyaḥ</p>
  <p xml:id="KAZ.03.11.30">pāruṣyasteyasaṃgrahaṇeṣu tu vairisyālasahāyavarjāḥ</p>
  <p xml:id="KAZ.03.11.31">rahasyavyavahāreṣvekā strī puruṣa upaśrotā upadraṣṭā vā sākṣī syād rājatāpasavarjam</p>
  <p xml:id="KAZ.03.11.32">svāmino bhṛtyānāmṛtvigācāryāḥ śiṣyāṇāṃ mātāpitarau putrāṇāṃ cānigraheṇa sākṣyaṃ kuryuḥ tesāmitare vā</p>
  <p xml:id="KAZ.03.11.33">parasparābhiyoge caiṣāmuttamāḥ paroktā daśabandhaṃ dadyuḥ avarāḥ pañcabandham | iti sākṣyadhikāraḥ</p>
  <p xml:id="KAZ.03.11.34">brāhmaṇodakumbhāgnisakāśe sākṣiṇaḥ parigṛhṇīyāt</p>
  <p xml:id="KAZ.03.11.35">tatra brāhmaṇaṃ brūyātsatyaṃ brūhi iti</p>
  <p xml:id="KAZ.03.11.36">rājanyaṃ vaiśyaṃ vā mā taveṣṭāpūrtaphalaṃ kapālahastaḥ śatrukulaṃ bhikṣārthī gaccheḥ iti</p>
  <p xml:id="KAZ.03.11.37">śūdraṃ janmamaraṇāntare yadvaḥ puṇyaphalaṃ tad rājānaṃ gacched rājñaśca kilbiṣaṃ yuṣmānanyathāvāde daṇḍaścānubaddhaḥ paścādapi jñāyeta yathādṛṣṭaśrutamekamantrāḥ satyamupaharata iti</p>
  <p xml:id="KAZ.03.11.38">anupaharatāṃ saptarātrādūrdhvaṃ dvādaśapaṇo daṇḍaḥ tripakṣādūrdhvamabhiyogaṃ dadyuḥ</p>
  <p xml:id="KAZ.03.11.39">sākṣibhede yato bahavaḥ śucayo'numatā vā tato niyaccheyuḥ madhyaṃ vā gṛhṇīyuḥ</p>
  <p xml:id="KAZ.03.11.40">tadvā dravyaṃ rājā haret</p>
  <p xml:id="KAZ.03.11.41">sākṣiṇaścedabhiyogādūnaṃ brūyuratiriktasyābhiyoktā bandhaṃ dadyāt</p>
  <p xml:id="KAZ.03.11.42">atiriktaṃ vā brūyustadatiriktaṃ rājā haret</p>
  <p xml:id="KAZ.03.11.43">bāliśyādabhiyokturvā duhśrutaṃ durlikhitaṃ pretābhiniveśaṃ vā samīkṣya sākṣipratyayameva syāt</p>
  <p xml:id="KAZ.03.11.44">sākṣibāliṣyeṣveva pṛthaganuyoge deśakālakāryāṇāṃ pūrvamadhyamottamā daṇḍāḥ ityauśanasāḥ</p>
  <p xml:id="KAZ.03.11.45">kūṭasākṣiṇo yamarthamabhūtaṃ kuryurbhūtaṃ vā nāśayeyustaddaśaguṇaṃ daṇḍaṃ dadyuḥ iti mānavāḥ</p>
  <p xml:id="KAZ.03.11.46">bāliśyādvā visaṃvādayatāṃ citro ghātaḥ iti bārhaspatyāḥ</p>
  <p xml:id="KAZ.03.11.47">neti kauṭilyaḥ</p>
  <p xml:id="KAZ.03.11.48">dhruvaṃ hi sākṣibhiḥ śrotavyam</p>
  <p xml:id="KAZ.03.11.49">aśṛṇvatāṃ caturviṃśatipaṇo daṇḍaḥ tato'rdhamabruvāṇānām</p>
  <lg xml:id="KAZ.03.11.50">
    <l xml:id="KAZ.03.11.50ab">deśakālāvidūrasthān sākṣiṇaḥ pratipādayet</l>
    <l xml:id="KAZ.03.11.50cd">dūrasthānaprasārānvā svāmivākyena sādhayet</l>
  </lg>
</div>

<div n="3.12">
  <p xml:id="KAZ.03.12.01">upanidhirṛṇena vyākhyātaḥ</p>
  <p xml:id="KAZ.03.12.02">paracakrāṭavikābhyāṃ durgarāṣṭravilope vā pratirodhakairvā grāmasārthavrajavilope cakrayuktanāśe vā grāmamadhyāgnyudakābādhe jvālāvegoparuddhe vā nāvi nimagnāyāṃ muṣitāyāṃ vā svayamuparūḍho nopanidhimabhyāvahet</p>
  <p xml:id="KAZ.03.12.03">upanidhibhoktā deśakālānurūpaṃ bhogavetanaṃ dadyātdvādaśapaṇaṃ ca daṇḍam</p>
  <p xml:id="KAZ.03.12.04">upabhoganimittaṃ naṣṭaṃ vinaṣṭaṃ vābhyāvahet caturviṃśatipaṇaśca daṇḍaḥ anyathā vā niṣpatane</p>
  <p xml:id="KAZ.03.12.05">pretaṃ vyasanagataṃ vā nopanidhimabhyāvahet</p>
  <p xml:id="KAZ.03.12.06">ādhānavikrayāpavyayaneṣu cāsya caturguṇapañcabandho daṇḍaḥ</p>
  <p xml:id="KAZ.03.12.07">parivartane niṣpātane vā mūlyasamaḥ</p>
  <p xml:id="KAZ.03.12.08">tenādhipraṇāśopabhogavikrayādhānāpahārā vyākhyātāḥ</p>
  <p xml:id="KAZ.03.12.09">nādhiḥ sopakāraḥ sīdet na cāsya mūlyaṃ vardheta anyatra nisargāt</p>
  <p xml:id="KAZ.03.12.10">nirupakāraḥ sīdetmūlyaṃ cāsya vardheta</p>
  <p xml:id="KAZ.03.12.11">upasthitasyādhimaprayacchato dvādaśaṇpaṇo daṇḍaḥ</p>
  <p xml:id="KAZ.03.12.12">prayojakāsamnidhāne vā grāmavṛddheṣu sthāpayitvā niṣkrayamādhiṃ pratipadyeta</p>
  <p xml:id="KAZ.03.12.13">nivṛttavṛddhiko vādhistatkālakṛtamūlyastatraivāvatiṣṭheta anāśavināśakaraṇādhiṣṭhito vā</p>
  <p xml:id="KAZ.03.12.14">dhāraṇikāsamnidhāne vā vināśabhayādudgatārghaṃ dharmasthānujñāto vikrīṇīta ādhipālapratyayo vā</p>
  <p xml:id="KAZ.03.12.15">sthāvarastu prayāsabhogyaḥ phalabhogyo vā prakṣepavṛddhimūlyaśuddhamājīvamamūlyakṣayeṇopanayet</p>
  <p xml:id="KAZ.03.12.16">anisṛṣṭopabhoktā mūlyaśuddhamājīvaṃ bandhaṃ ca dadyāt</p>
  <p xml:id="KAZ.03.12.17">śeṣamupanidhinā vyākhyātam</p>
  <p xml:id="KAZ.03.12.18">etenādeśo'nvādhiśca vyākhyātau</p>
  <p xml:id="KAZ.03.12.19">sārthenānvādhihasto vā pradiṣṭāṃ bhūmimaprāptaścorairbhagnotsṛṣṭo vā nānvādhimabhyāvahet</p>
  <p xml:id="KAZ.03.12.20">antare vā mṛtasya dāyādo'pi nābhyāvahet</p>
  <p xml:id="KAZ.03.12.21">śeṣamupanidhinā vyakahyātam</p>
  <p xml:id="KAZ.03.12.22">yācitakamavakrītakaṃ vā yathāvidhaṃ gṛhṇīyustathāvidhamevārpayeyuḥ</p>
  <p xml:id="KAZ.03.12.23">bhreṣopanipātābhyāṃ deśakāloparodhi dattaṃ naṣṭaṃ vinaṣṭaṃ vā nābhyāvaheyuḥ</p>
  <p xml:id="KAZ.03.12.24">śeṣamupanidhinā vyākhyātam</p>
  <p xml:id="KAZ.03.12.25">vaiyāvṛtyavikrayastu vaiyāvṛtyakarā yathādeśakālaṃ vikrīṇānāḥ paṇyaṃ yathājātaṃ mūlyamudayaṃ ca dadyuḥ</p>
  <p xml:id="KAZ.03.12.26">deśakālātipātane vā parihīṇaṃ sampradānakālikenārgheṇa mūlyamudayaṃ ca dadyuḥ</p>
  <p xml:id="KAZ.03.12.27">yathāsambhāṣitaṃ vā vikrīṇānā nodayamadhigaccheyuḥ mūlyameva dadyuḥ</p>
  <p xml:id="KAZ.03.12.28">arghapatane vā parihīṇaṃ yathāparihīṇaṃ mūlyamūnaṃ dadyuḥ</p>
  <p xml:id="KAZ.03.12.29">sāṃvyavahārikeṣu vā prātyayikeṣvarājavācyeṣu bhreṣopanipātābhyāṃ naṣṭaṃ vinaṣṭaṃ vā mūlyamapi na dadyuḥ</p>
  <p xml:id="KAZ.03.12.30">deśakālāntaritānāṃ tu paṇyānāṃ kṣayavyayaviśuddhaṃ mūlyamudayaṃ ca dadyuḥ paṇyasamavāyānāṃ ca pratyaṃśam</p>
  <p xml:id="KAZ.03.12.31">śeṣamupanidhinā vyākhyātam</p>
  <p xml:id="KAZ.03.12.32">etena vaiyāvṛtyavikrayo vyākhyātaḥ</p>
  <p xml:id="KAZ.03.12.33">nikṣepaścopanidhinā</p>
  <p xml:id="KAZ.03.12.34">tamanyena nikṣpitamanyasyārpayato hīyeta</p>
  <p xml:id="KAZ.03.12.35">nikṣepāpahāre pūrvāpadānaṃ nikṣeptāraśca pramāṇam</p>
  <p xml:id="KAZ.03.12.36">aśucayo hi kāravaḥ</p>
  <p xml:id="KAZ.03.12.37">naiṣāṃ karaṇapūrvo nikṣepadharmaḥ</p>
  <p xml:id="KAZ.03.12.38">karaṇahīnaṃ nikṣepamapavyayamānaṃ gūḍhabhittinyastān sākṣiṇo nikṣeptā rahasi praṇipātena prajñāpayet vanānte vā madyaprahavaṇaviśvāsena</p>
  <p xml:id="KAZ.03.12.39">rahasi vṛddho vyādhito vā vaidehakaḥ kaścitkṛtalakṣaṇaṃ dravyamasya haste nikṣipyāpagacchet</p>
  <p xml:id="KAZ.03.12.40">tasya pratideśena putro bhrātā vābhigamya nikṣepaṃ yāceta</p>
  <p xml:id="KAZ.03.12.41">dāne śuciḥ anyathā nikṣepaṃ steyadaṇḍaṃ ca dadyāt</p>
  <p xml:id="KAZ.03.12.42">pravrajyābhimukho vā śraddheyaḥ kaścitkṛtalakṣaṇaṃ dravyamasya haste nikṣipya pratiṣṭheta</p>
  <p xml:id="KAZ.03.12.43">tataḥ kālāntarāgato yāceta</p>
  <p xml:id="KAZ.03.12.44">dāne śuciḥ anyathā nikṣepaṃ steyadaṇḍaṃ ca dadyāt</p>
  <p xml:id="KAZ.03.12.45">kṛtalakṣaṇena vā dravyeṇa pratyānayedenam</p>
  <p xml:id="KAZ.03.12.46">bāliśajātīyo vā rātrau rājadāyikākṣaṇabhītaḥ sāramasya haste nikṣipyāpagacchet</p>
  <p xml:id="KAZ.03.12.47">sa enaṃ bandhanāgāragato yāceta</p>
  <p xml:id="KAZ.03.12.48">dāne śuciḥ anyathā nikṣepaṃ steyadaṇḍaṃ ca dadyāt</p>
  <p xml:id="KAZ.03.12.49">abhijñānena cāsya gṛhe janamubhayaṃ yāceta</p>
  <p xml:id="KAZ.03.12.50">anyatartādāne yathoktaṃ purastāt</p>
  <p xml:id="KAZ.03.12.51">dravyabhogānāmāgamaṃ cāsyānuyuñjīta tasya cārthasya vyavahāropaliṅganamabhiyoktuścārthasāmarthyam</p>
  <p xml:id="KAZ.03.12.52">etena mithaḥsamavāyo vyākhyātaḥ</p>
  <lg xml:id="KAZ.03.12.53">
    <l xml:id="KAZ.03.12.53ab">tasmātsākṣimadacchannaṃ kuryātsamyagvibhāṣitam</l>
    <l xml:id="KAZ.03.12.53cd">sve pare vā jane kāryaṃ deśakālāgravarṇataḥ</l>
  </lg>
</div>

<div n="3.13">
  <p xml:id="KAZ.03.13.01">caturguṇaḥ</p>
  <p xml:id="KAZ.03.13.02">parajanasya pūrvamadhyamottamavadhā daṇḍāḥ kretṛśrotṛṛṇāṃ ca</p>
  <p xml:id="KAZ.03.13.03">mlecchānāmadoṣaḥ prajāṃ vikretumādhātuṃ vā</p>
  <p xml:id="KAZ.03.13.04">na tvevāryasya dāsabhāvaḥ</p>
  <p xml:id="KAZ.03.13.05">athavāryamādhāya kulabandhana āryāṇāmāpadi niṣkrayaṃ cādhigamya bālaṃ sāhāyyadātāraṃ vā pūrvaṃ niṣkrīṇīran</p>
  <p xml:id="KAZ.03.13.06">sakṛdātmādhātā niṣpatitaḥ sīdetdviranyenāhitakaḥ sakṛdubhau paraviṣayābhimukhau</p>
  <p xml:id="KAZ.03.13.07">vittāpahāriṇo vā dāsasyāryabhāvamapaharato'rdhadaṇḍaḥ</p>
  <p xml:id="KAZ.03.13.08">niṣpatitapretavyasanināmādhātā mūlyaṃ bhajeta</p>
  <p xml:id="KAZ.03.13.09">pretaviṇmūtrocchiṣṭagrāhaṇamāhitasya nagnasnāpanaṃ daṇḍapreṣaṇamatikramaṇaṃ ca strīṇāṃ mūlyanāśakaraṃ dhātrīparicārikārdhasītikopacārikāṇāṃ ca mokṣakaram</p>
  <p xml:id="KAZ.03.13.10">siddhamupacārakasyābhiprajātasyāpakramaṇam</p>
  <p xml:id="KAZ.03.13.11">dhātrīmāhitikāṃ vākāmāṃ svavaśāṃ gacchataḥ pūrvaḥ sāhasadaṇḍaḥ paravaśāṃ madhyamaḥ</p>
  <p xml:id="KAZ.03.13.12">kanyāmāhitikāṃ vā svayamanyena vā duṣayato mūlyanāśaḥ śulkaṃ taddvuguṇaśca daṇḍaḥ</p>
  <p xml:id="KAZ.03.13.13">ātmavikrayiṇaḥ prajāmāryāṃ vidyāt</p>
  <p xml:id="KAZ.03.13.14">ātmādhigataṃ svāmikarmāviruddhaṃ labheta pitryaṃ ca dāyam</p>
  <p xml:id="KAZ.03.13.15">mūlyena cāryatvaṃ gacchet</p>
  <p xml:id="KAZ.03.13.16">tenodaradāsāhitakau vyākhyātau</p>
  <p xml:id="KAZ.03.13.17">prakṣepānurūpaścāsya niṣkrayaḥ</p>
  <p xml:id="KAZ.03.13.18">daṇḍapraṇītaḥ karmaṇā daṇḍamupanayet</p>
  <p xml:id="KAZ.03.13.19">āryaprāṇo dhvajāhṛtaḥ karmakālānurūpeṇa mūlyārdhena vā vimucyeta</p>
  <p xml:id="KAZ.03.13.20">gṛhejātadāyāgatalabdhakrītānāmanyatamaṃ dāsamūnāṣṭavarṣaṃ vibandhumakāmaṃ nīce karmaṇi videśe dāsīṃ vā sagarbhāmaprativihitagarbhabharmaṇyāṃ vikrayādhānaṃ nayataḥ pūrvaḥ sāhasadaṇḍaḥ kretṛśrotṛṛṇāṃ ca</p>
  <p xml:id="KAZ.03.13.21">dāsamanurūpeṇa niṣkrayeṇāryamakurvato dvādaśapaṇo daṇḍaḥ saṃrodhaścākaraṇāt</p>
  <p xml:id="KAZ.03.13.22">dāsadravyasya jñātayo dāyādāḥ teṣāmabhāve svāmī</p>
  <p xml:id="KAZ.03.13.23">svāminaḥ svasyāṃ dāsyāṃ jātaṃ samātṛkamadāsaṃ vidyāt</p>
  <p xml:id="KAZ.03.13.24">gṛhyā cetkuṭumbārthacintanī mātā bhrātā bhaginī cāsyā adāsāḥ syuḥ</p>
  <p xml:id="KAZ.03.13.25">dāsaṃ dāsīṃ vā niṣkrīya punarvikrayādhānaṃ nayato dvādaśapaṇo daṇḍaḥ anyatra svayaṃ vādibhyaḥ | iti dāsakalpaḥ</p>
  <p xml:id="KAZ.03.13.26">karmakarasya karmasambandhamāsannā vidyuḥ</p>
  <p xml:id="KAZ.03.13.27">yathāsambhāṣitaṃ vetanaṃ labheta karmakālānurūpamasambhāṣitavetanaḥ</p>
  <p xml:id="KAZ.03.13.28">karṣakaḥ sasyānāṃ gopālakaḥ sarpiṣāṃ vaidehakaḥ paṇyānāmātmanā vyavahṛtānāṃ daśabhāgamasambhāṣitavetano labheta</p>
  <p xml:id="KAZ.03.13.29">sambhāṣitavetanastu yathāsambhāṣitam</p>
  <p xml:id="KAZ.03.13.30">kāruśilpikuśīlavacikitsakavāgjīvanaparicārakādirāśākārikavargastu yathānyastadvidhaḥ kuryād yathā vā kuśalāḥ kalpayeyustathā vetanaṃ labheta</p>
  <p xml:id="KAZ.03.13.31">sākṣipratyayameva syāt</p>
  <p xml:id="KAZ.03.13.32">sākṣiṇāmabhāve yataḥ karma tato'nuyuñjīta</p>
  <p xml:id="KAZ.03.13.33">vetanādāne daśabandho daṇḍaḥ ṣaṭpaṇo vā</p>
  <p xml:id="KAZ.03.13.34">apavyayamāne dvādaśapaṇo daṇḍaḥ pañcabandho vā</p>
  <p xml:id="KAZ.03.13.35">nadīvegajvālāstenavyāloparuddhaḥ sarvasvaputradārātmadānenārtastrātāramāhūya niṣtīrṇaḥ kuśalapradiṣṭaṃ vetanaṃ dadyāt</p>
  <p xml:id="KAZ.03.13.36">tena sarvatrārtadānānuśayā vyākhyātāḥ</p>
  <lg xml:id="KAZ.03.13.37">
    <l xml:id="KAZ.03.13.37ab">labheta puṃścalī bhogaṃ saṃgamasyopaliṅganāt</l>
    <l xml:id="KAZ.03.13.37cd">atiyācnā tu jīyeta daurmatyāvinayena vā</l>
  </lg>
</div>

<div n="3.14">
  <p xml:id="KAZ.03.14.01">gṛhītvā vetanaṃ karmākurvato bhṛtakasya dvādaśapaṇo daṇḍaḥ saṃrodhaścākaraṇāt</p>
  <p xml:id="KAZ.03.14.02">aśaktaḥ kutsite karmaṇi vyādhau vyasane vānuśayaṃ labheta pareṇa vā kārayitum</p>
  <p xml:id="KAZ.03.14.03">tasyavyayakarmaṇā labheta bhartā vā kārayitum</p>
  <p xml:id="KAZ.03.14.04">nānyastvayā kārayitavyo mayā vā nānyasya kartavyamityavarodhe bharturakārayato bhṛtakasyākurvato vā dvādaśapaṇo daṇḍaḥ</p>
  <p xml:id="KAZ.03.14.05">karmaniṣṭhāpane bharturanyatra gṛhītavetano nāsakāmaḥ kuryāt</p>
  <p xml:id="KAZ.03.14.06">upasthitamakārayataḥ kṛtameva vidyādityācāryāḥ</p>
  <p xml:id="KAZ.03.14.07">neti kauṭilyaḥ</p>
  <p xml:id="KAZ.03.14.08">kṛtasya vetanaṃ nākṛtasyāsti</p>
  <p xml:id="KAZ.03.14.09">sa cedalpamapi kārayitvā na kārayetkṛtamevāsya vidyāt</p>
  <p xml:id="KAZ.03.14.10">deśakālātipātanena karmaṇāmanyathākaraṇe vā nāsakāmaḥ kṛtamanumanyeta</p>
  <p xml:id="KAZ.03.14.11">sambhāṣitādadhikakriyāyāṃ prayāsaṃ na moghaṃ kuryāt</p>
  <p xml:id="KAZ.03.14.12">tena saṃghabhṛtā vyākhyātāḥ</p>
  <p xml:id="KAZ.03.14.13">teṣāmādhiḥ saptarātramāsīta</p>
  <p xml:id="KAZ.03.14.14">tato'nyamupasthāpayetkarmaniṣpākaṃ ca</p>
  <p xml:id="KAZ.03.14.15">na cānivedya bhartuḥ saṃghaḥ kaṃcitpariharedupanayedvā</p>
  <p xml:id="KAZ.03.14.16">tasyātikrame caturviṃśatipaṇo daṇḍaḥ</p>
  <p xml:id="KAZ.03.14.17">saṃghena parihṛtasyārdhadaṇḍaḥ | iti bhṛtakādhikāraḥ</p>
  <p xml:id="KAZ.03.14.18">saṃghabhṛtāḥ sambhūyasamutthātāro vā yathāsambhāṣitaṃ vetanaṃ samaṃ vā vibhajeran</p>
  <p xml:id="KAZ.03.14.19">karṣaṇavaidehakā vā sasyapaṇyārambhaparyavasānāntare sannasya yathākṛtasya karmaṇaḥ pratyaṃśaṃ dadyuḥ</p>
  <p xml:id="KAZ.03.14.20">puruṣopasthāne samagramaṃśaṃ dadyuḥ</p>
  <p xml:id="KAZ.03.14.21">saṃsiddhe tūddhṛtapaṇye sannasya tadānīmeva pratyaṃśaṃ dadyuḥ</p>
  <p xml:id="KAZ.03.14.22">sāmānyā hi pathisiddhiścāsiddhiśca</p>
  <p xml:id="KAZ.03.14.23">prakrānte tu karmaṇi svasthasyāpakrāmato dvādaśapaṇo daṇḍaḥ</p>
  <p xml:id="KAZ.03.14.24">na ca prākāmyamapakramaṇe</p>
  <p xml:id="KAZ.03.14.25">coraṃ tvabhayapūrvaṃ karmaṇaḥ pratyaṃśena grāhayeddadyātpratyaṃśamabhayaṃ ca</p>
  <p xml:id="KAZ.03.14.26">punaḥsteye pravāsanamanyatragamane ca</p>
  <p xml:id="KAZ.03.14.27">mahāparādhe tu dūṣyavadācaret</p>
  <p xml:id="KAZ.03.14.28">yājakāḥ svāpracāradravyavarjaṃ yathāsambhāṣitaṃ vetanaṃ samaṃ vā vibhajeran</p>
  <p xml:id="KAZ.03.14.29">agniṣṭomādiṣu ca kratuṣu dīkṣaṇādūrdhvaṃ tṛtīyamaṃśaṃ madhyamopasada ūrdhvamardhamaṃśaṃ sutye prātaḥsavanādūrdhvaṃ pādonamaṃśam</p>
  <p xml:id="KAZ.03.14.30">mādhyandinātsavanādūrdhvaṃ samagramaṃśaṃ labheta</p>
  <p xml:id="KAZ.03.14.31">nītā hi dakṣiṇā bhavanti</p>
  <p xml:id="KAZ.03.14.32">bṛhaspatisavavarjaṃ pratisavanaṃ hi dakṣiṇā dīyante</p>
  <p xml:id="KAZ.03.14.33">tenāhargaṇadakṣiṇā vyākhyātāḥ</p>
  <p xml:id="KAZ.03.14.34">sanānāmādaśāhorātrāccheṣabhṛtāḥ karma kuryuḥ anye vā svapratyayāḥ</p>
  <p xml:id="KAZ.03.14.35">karmaṇyasamāpte tu yajamānaḥ sīdedṛtvijaḥ karma samāpayya dakṣiṇāṃ hareyuḥ</p>
  <p xml:id="KAZ.03.14.36">asamāpte tu karmaṇi yājyaṃ yājakaṃ vā tyajataḥ pūrvaḥ sāhasadaṇḍaḥ</p>
  <lg xml:id="KAZ.03.14.37">
    <l xml:id="KAZ.03.14.37ab">anāhitāgniḥ śataguruyajvā ca sahasraguḥ</l>
    <l xml:id="KAZ.03.14.37cd">surāpo vṛṣalībhartā brahmahā gurutalpagaḥ</l>
  </lg>
  <lg xml:id="KAZ.03.14.38">
    <l xml:id="KAZ.03.14.38ab">asatpratigrahe yuktaḥ stenaḥ kutsitayājakaḥ</l>
    <l xml:id="KAZ.03.14.38cd">adoṣastyaktumanyonyaṃ karmasaṃkaraniścayāt</l>
  </lg>
</div>

<div n="3.15">
  <p xml:id="KAZ.03.15.01">vikrīya paṇyamaprayacchato dvādaśapaṇo daṇḍaḥ anyatra doṣopanipātāviṣahyebhyaḥ</p>
  <p xml:id="KAZ.03.15.02">paṇyadoṣo doṣaḥ</p>
  <p xml:id="KAZ.03.15.03">rājacorāgnyudakabādha upanipātaḥ</p>
  <p xml:id="KAZ.03.15.04">bahuguṇahīnamārtakṛtaṃ vāviṣahyam</p>
  <p xml:id="KAZ.03.15.05">vaidehakānāmekarātramanuśayaḥ karṣakāṇāṃ trirātraṃ gorakṣakāṇāṃ pañcarātram</p>
  <p xml:id="KAZ.03.15.06">vyāmiśrāṇāmuttamānāṃ ca varṇānāṃ vṛttivikraye saptarātram</p>
  <p xml:id="KAZ.03.15.07">ātipātikānāṃ paṇyānāṃ anyatrāvikreyamityavarodhenānuśayo deyaḥ</p>
  <p xml:id="KAZ.03.15.08">tasyātikrame caturviṃśatipaṇo daṇḍaḥ paṇyadaśabhāgo vā</p>
  <p xml:id="KAZ.03.15.09">krītvā paṇyamapratigṛhṇato dvādaśapaṇo daṇḍaḥ anyatra doṣopanipātāviṣahyebhyaḥ</p>
  <p xml:id="KAZ.03.15.10">samānaścānuśayo vikreturanuśayena</p>
  <p xml:id="KAZ.03.15.11">vivāhānāṃ tu trayāṇāṃ pūrveṣāṃ varṇānāṃ pāṇigrahaṇātsiddhamupāvartanaṃ śūdrāṇāṃ ca prakarmaṇaḥ</p>
  <p xml:id="KAZ.03.15.12">vṛttapāṇigrahaṇayorapi doṣamaupaśāyikaṃ dṛṣṭvā siddhamupāvartanam</p>
  <p xml:id="KAZ.03.15.13">na tvevābhiprajātayoḥ</p>
  <p xml:id="KAZ.03.15.14">kanyādoṣamaupaśāyikamanākhyāya prayacchataḥ kanyāṃ ṣaṇṇavatirdaṇḍaḥ śulkastrīdhanapratidānaṃ ca</p>
  <p xml:id="KAZ.03.15.15">varayiturvā varadoṣamanākhyāya vindato dviguṇaḥ śulkastrīdhananāśaśca</p>
  <p xml:id="KAZ.03.15.16">dvipadacatuṣpadānāṃ tu kuṇṭhavyādhitāśucīnāmutsāhasvāsthyaśucīnāmākhyāne dvādaśapaṇo daṇḍaḥ</p>
  <p xml:id="KAZ.03.15.17">ātripakṣāditi catuṣpadānāmupāvartanamāsaṃvatsarāditi manuṣyāṇām</p>
  <p xml:id="KAZ.03.15.18">tāvatā hi kālena śakyaṃ śaucāśauce jñātum</p>
  <lg xml:id="KAZ.03.15.19">
    <l xml:id="KAZ.03.15.19ab">dātā pratigrahītā ca syātāṃ nopahatau yathā</l>
    <l xml:id="KAZ.03.15.19cd">dāne kraye vānuśayaṃ tathā kuryuḥ sabhāsadaḥ</l>
  </lg>
</div>

<div n="3.16">
  <p xml:id="KAZ.03.16.01">dattasyāpradānamṛṇādānena vyākhyātam</p>
  <p xml:id="KAZ.03.16.02">dattamavyavahāryamekatrānuśaye varteta</p>
  <p xml:id="KAZ.03.16.03">sarvasvaṃ putradāramātmānaṃ vā pradāyānuśayinaḥ prayacchet</p>
  <p xml:id="KAZ.03.16.04">dharmadānamasādhuṣu karmasu cāupaghātikeṣu vā arthadānamanupakāriṣvapakāriṣu vā kāmadānamanarheṣu ca</p>
  <p xml:id="KAZ.03.16.05">yathā ca dātā pratigrahītā ca nopahatau syātāṃ tathānuśayaṃ kuśalāḥ kalpayeyuḥ</p>
  <p xml:id="KAZ.03.16.06">daṇḍabhayādākrośabhayādanarthabhayādvā bhayadānaṃ pratigṛhṇataḥ steyadaṇḍaḥ prayacchataśca</p>
  <p xml:id="KAZ.03.16.07">roṣadānaṃ parahiṃsāyāṃ rājñāmupari darpadānaṃ ca</p>
  <p xml:id="KAZ.03.16.08">tatrottamo daṇḍaḥ</p>
  <p xml:id="KAZ.03.16.09">prātibhāvyaṃ daṇḍaśulkaśeṣamākṣikaṃ saurikaṃ ca nākāmaḥ putro dāyādo vā rikthaharo dadyāt | iti dattasyānapākarma</p>
  <p xml:id="KAZ.03.16.10">asvāmivikrayastu naṣṭāpahṛtamāsādya svāmī dharmasthena grāhayet</p>
  <p xml:id="KAZ.03.16.11">deśakālātipattau vā svayaṃ gṛhītvopaharet</p>
  <p xml:id="KAZ.03.16.12">dharmasthaśca svāminamanuyuñjīta kutaste labdhamiti</p>
  <p xml:id="KAZ.03.16.13">sa cedācārakramaṃ darśayeta na vikretāraṃ tasya dravyasyātisargeṇa mucyeta</p>
  <p xml:id="KAZ.03.16.14">vikretā ceddṛśyeta mūlyaṃ steyadaṇḍaṃ ca dadyāt</p>
  <p xml:id="KAZ.03.16.15">sa cedapasāramadhigacchedapasaredāpasārakṣayāt</p>
  <p xml:id="KAZ.03.16.16">kṣaye mūlyaṃ steyadaṇḍaṃ ca dadyāt</p>
  <p xml:id="KAZ.03.16.17">nāṣṭikaśca svakaraṇaṃ kṛtvā naṣṭapratyāhṛtaṃ labheta</p>
  <p xml:id="KAZ.03.16.18">svakaraṇābhāve pañcabandho daṇḍaḥ</p>
  <p xml:id="KAZ.03.16.19">tacca dravyaṃ rājadharmyaṃ syāt</p>
  <p xml:id="KAZ.03.16.20">naṣṭāpahṛtamanivedyotkarṣataḥ svāminaḥ pūrvaḥ sāhasadaṇḍaḥ</p>
  <p xml:id="KAZ.03.16.21">śulkasthāne naṣṭāpahṛtotpannaṃ tiṣṭhet</p>
  <p xml:id="KAZ.03.16.22">tripakṣādūrdhvamanabhisāraṃ rājā haretsvāmī vā svakaraṇena</p>
  <p xml:id="KAZ.03.16.23">pañcapaṇikaṃ dvipadarūpasya niṣkrayaṃ dadyāt catuṣpaṇikamekakhurasya dvipaṇikaṃ gomahiṣasya pādikaṃ kṣudrapaśūnām</p>
  <p xml:id="KAZ.03.16.24">ratnasāraphalgukupyānāṃ pañcakaṃ śataṃ dadyāt</p>
  <p xml:id="KAZ.03.16.25">paracakrāṭavīhṛtaṃ tu pratyānīya rājā yathāsvaṃ prayacchet</p>
  <p xml:id="KAZ.03.16.26">corahṛtamavidyamānaṃ svadravyebhyaḥ prayacchetpratyānetumaśakto vā</p>
  <p xml:id="KAZ.03.16.27">svayaṃ grāheṇāhṛtaṃ pratyānīya tanniṣkrayaṃ vā prayacchet</p>
  <p xml:id="KAZ.03.16.28">paraviṣayādvā vikrameṇānītaṃ yathāpradiṣṭaṃ rājñā bhuñjīta anyatrāryaprāṇebhyo devabrāhmaṇatapasvidravyebhyaśca | ityasvāmivikrayaḥ</p>
  <p xml:id="KAZ.03.16.29">svasvāmisambandhastu bhogānuvṛttirucchinnadeśānāṃ yathāsvaṃ dravyāṇām</p>
  <p xml:id="KAZ.03.16.30">yatsvaṃ dravyamanyairbhujyamānaṃ daśa varṣāṇyupekṣeta hīyetāsya anyatra bālavṛddhavyādhitavyasaniproṣitadeśatyāgarājyavibhramebhyaḥ</p>
  <p xml:id="KAZ.03.16.31">viṃśativarṣopekṣitamanavasitaṃ vāstu nānuyuñjīta</p>
  <p xml:id="KAZ.03.16.32">jñātayaḥ śrotriyāḥ pāṣaṇḍā vā rājñāmasaṃnidhau paravāstuṣu vivasanto na bhogena hareyuḥ upanidhimādhiṃ nidhiṃ nikṣepaṃ striyaṃ sīmānaṃ rājaśrotriyadravyāṇi ca</p>
  <p xml:id="KAZ.03.16.33">āśramiṇaḥ pāṣaṇḍā vā mahatyavakāśe parasparamabādhamānā vaseyuḥ</p>
  <p xml:id="KAZ.03.16.34">alpāṃ bādhāṃ saheran</p>
  <p xml:id="KAZ.03.16.35">pūrvāgato vā vāsaparyāyaṃ dadyāt</p>
  <p xml:id="KAZ.03.16.36">apradātā nirasyeta</p>
  <p xml:id="KAZ.03.16.37">vānaprasthayatibrahmacāriṇāmācāryaśiṣyadharmabhrātṛsamānatīrthyā rikthabhājaḥ krameṇa</p>
  <p xml:id="KAZ.03.16.38">vivādapadeṣu caiṣāṃ yāvantaḥ paṇā daṇḍāstāvatī rātrīḥ kṣapaṇābhiṣekāgnikāryamahākacchavardhanāni rājñaścareyuḥ</p>
  <p xml:id="KAZ.03.16.39">ahiraṇyasuvarṇāḥ pāṣaḍhāḥ sādhavaḥ</p>
  <p xml:id="KAZ.03.16.40">te yathāsvamupavāsavratairārādhayeyuḥ anyatra pāruṣyasteyasāhasasaṃgrahaṇebhyaḥ</p>
  <p xml:id="KAZ.03.16.41">teṣu yathoktā daṇḍāḥ kāryāḥ</p>
  <lg xml:id="KAZ.03.16.42">
    <l xml:id="KAZ.03.16.42ab">pravrajyāsu vṛthācārān rājā daṇḍena vārayet</l>
    <l xml:id="KAZ.03.16.42cd">dharmo hyadharmopahataḥ śāstāraṃ hantyupekṣitaḥ</l>
  </lg>
</div>

<div n="3.17">
  <p xml:id="KAZ.03.17.01">sāhasamanvayavatprasabhakarma</p>
  <p xml:id="KAZ.03.17.02">niranvaye steyamapavyayane ca</p>
  <p xml:id="KAZ.03.17.03">ratnasāraphalgukupyānāṃ sāhase mūlyasamo daṇḍaḥ iti mānavāḥ</p>
  <p xml:id="KAZ.03.17.04">mūlyadviguṇaḥ ityauśanasāḥ</p>
  <p xml:id="KAZ.03.17.05">yathāparādha iti kauṭilyaḥ</p>
  <p xml:id="KAZ.03.17.06">puṣpaphalaśākamūlakandapakvānnacarmaveṇumṛdbhāṇḍādīnāṃ kṣudrakadravyāṇāṃ dvādśapaṇāvaraścaturviṃśatipaṇaparo daṇḍaḥ</p>
  <p xml:id="KAZ.03.17.07">kālāyasakāṣṭharajjudravyakṣudrapaśupaṭādīnāṃ sthūlakadravyāṇāṃ caturviṃśatipaṇāvaro'ṣṭacatvāriṃśatpaṇaparo daṇḍaḥ</p>
  <p xml:id="KAZ.03.17.08">tāmravṛttakaṃsakācadantabhāṇḍādīnāṃ sthūlakadravyāṇāmaṣṭacatvāriṃśatpaṇāvaraḥ ṣaṇṇavatiparaḥ pūrvaḥ sāhasadaṇḍaḥ</p>
  <p xml:id="KAZ.03.17.09">mahāpaśumanuṣyakṣetragṛhahiraṇyasuvarṇasūkṣmavastrādīnāṃ sthūlakadravyāṇāṃ dviśatāvaraḥ pañcaśataparo madhyamaḥ sāhasadaṇḍaḥ</p>
  <p xml:id="KAZ.03.17.10">striyaṃ puruṣaṃ vābhiṣahya badhnato bandhayato bandhaṃ vā mokṣayataḥ pañcaśatāvaraḥ sahasrapara uttamaḥ sāhasadaṇḍaḥ | ityācāryāḥ</p>
  <p xml:id="KAZ.03.17.11">yaḥ sāhasaṃ pratipattā iti kārayati sa dviguṇaṃ dadyāt</p>
  <p xml:id="KAZ.03.17.12">yāvadd hiraṇyamupayokṣyate tāvaddāsyāmi iti sa caturguṇaṃ daṇḍaṃ dadyāt</p>
  <p xml:id="KAZ.03.17.13">yaḥ etāvadd hiraṇyaṃ dāsyāmi iti pramāṇamuddiśya kārayati sa yathoktaṃ hiraṇyaṃ daṇḍaṃ ca dadyāt iti bārhaspatyāḥ</p>
  <p xml:id="KAZ.03.17.14">sa cetkopaṃ madaṃ mohaṃ vāpadiśed yathoktavaddaṇḍamenaṃ kuryāditi kauṭilyaḥ</p>
  <lg xml:id="KAZ.03.17.15">
    <l xml:id="KAZ.03.17.15ab">daṇḍakarmasu sarveṣu rūpamaṣṭapaṇaṃ śatam</l>
    <l xml:id="KAZ.03.17.15cd">śatātpareṣu vyājīṃ ca vidyātpañcapaṇaṃ śatam</l>
  </lg>
  <lg xml:id="KAZ.03.17.16">
    <l xml:id="KAZ.03.17.16ab">prajānāṃ doṣabāhulyād rājñāṃ vā bhāvadoṣataḥ</l>
    <l xml:id="KAZ.03.17.16cd">rūpavyājyāvadharmiṣṭhe dharmyā tu prakṛtiḥ smṛtā</l>
  </lg>
</div>

<div n="3.18">
  <p xml:id="KAZ.03.18.01">vākpāruṣyamupavādaḥ kutsanamabhibhartsanamiti</p>
  <p xml:id="KAZ.03.18.02">śarīraprakṛtiśrutavṛttijanapadānāṃ śarīropavāde kāṇakhañjādibhiḥ satye tripaṇo daṇḍaḥ mithyopavāde ṣaṭpaṇo daṇḍaḥ</p>
  <p xml:id="KAZ.03.18.03">śobhanākṣimantaḥ iti kāṇakhañjādīnāṃ stutinindāyāṃ dvādaśapaṇo daṇḍaḥ</p>
  <p xml:id="KAZ.03.18.04">kuṣṭhonmādaklaibyādibhiḥ kutsāyāṃ ca satyamithyāstutinindāsu dvādaśapaṇottarā daṇḍāstulyeṣu</p>
  <p xml:id="KAZ.03.18.05">viśiṣṭeṣu dviguṇāḥ hīneṣvardhadaṇḍāḥ parastrīṣu dviguṇāḥ pramādamadamohādibhirardhadaṇḍāḥ</p>
  <p xml:id="KAZ.03.18.06">kuṣṭhonmādayościkitsakāḥ saṃnikṛṣṭā pumāṃsaśca pramāṇaṃ klībabhāve striyo mūtrapheno'psu viṣṭhānimajjanaṃ ca</p>
  <p xml:id="KAZ.03.18.07">prakṛtyupavāde brāhmaṇakṣatriyavaiśyaśūdrāntāvasāyināmapareṇa pūrvasya tripaṇottarā daṇḍāḥ pūrveṇāparasya dvipaṇādharāḥ kubrāhmaṇādibhiśca kutsāyām</p>
  <p xml:id="KAZ.03.18.08">tena śrutopavādo vāgjīvanānāṃ kārukuśīlavānāṃ vṛttyupavādaḥ prājjūṇakagāndhārādīnāṃ ca janapadopavādā vyākhyātāḥ</p>
  <p xml:id="KAZ.03.18.09">yaḥ paraṃ evaṃ tvāṃ kariṣyāmi iti karaṇenābhibhartsayedakaraṇe yastasya karaṇe daṇḍastato'rdhadaṇḍaṃ dadyāt</p>
  <p xml:id="KAZ.03.18.10">aśaktaḥ kopaṃ madaṃ mohaṃ vāpadiśeddvādaśapaṇaṃ daṇḍaṃ dadyāt</p>
  <p xml:id="KAZ.03.18.11">jātavairāśayaḥ śaktaścāpakartuṃ yāvajjīvikāvasthaṃ dadyāt</p>
  <lg xml:id="KAZ.03.18.12">
    <l xml:id="KAZ.03.18.12ab">svadeśagrāmayoḥ pūrvaṃ madhyamaṃ jātisaṃghayoḥ</l>
    <l xml:id="KAZ.03.18.12cd">ākrośāddevacaityānāmuttamaṃ daṇḍamarhati</l>
  </lg>
</div>

<div n="3.19">
  <p xml:id="KAZ.03.19.01">daṇḍapāruṣyaṃ sparśanamavagūrṇaṃ prahatamiti</p>
  <p xml:id="KAZ.03.19.02">nābheradhaḥkāyaṃ hastapaṅkabhasmapāṃsubhiriti spṛśatastripaṇo daṇḍaḥ tairevāmedhyaiḥ pādaṣṭhīvikābhyāṃ ca ṣaṭpaṇaḥ chardimūtrapurīṣādibhirdvādaśapaṇaḥ</p>
  <p xml:id="KAZ.03.19.03">nābherupari dviguṇāḥ śirasi caturguṇāḥ sameṣu</p>
  <p xml:id="KAZ.03.19.04">viśiṣṭeṣu dviguṇāḥ hīneṣvardhadaṇḍāḥ parastrīṣu dviguṇāḥ pramādamadamohādibhirardhadaṇḍāḥ</p>
  <p xml:id="KAZ.03.19.05">pādavastrahastakeśāvalambaneṣu ṣaṭpaṇottarā daṇḍāḥ</p>
  <p xml:id="KAZ.03.19.06">pīḍanāveṣṭanāñcanaprakarṣaṇādhyāsaneṣu pūrvaḥ sāhasadaṇḍaḥ</p>
  <p xml:id="KAZ.03.19.07">pātayitvāpakrāmato'rdhadaṇḍaḥ</p>
  <p xml:id="KAZ.03.19.08">śūdro yenāṅgena brāhmaṇamabhihanyāttadasyacchedayet</p>
  <p xml:id="KAZ.03.19.09">avagūrṇe niṣkrayaḥ sparśe'rdhadaṇḍaḥ</p>
  <p xml:id="KAZ.03.19.10">tena caṇḍālāśucayo vyākhyātaḥ</p>
  <p xml:id="KAZ.03.19.11">hastenāvagūrṇe tripaṇāvaro dvādaśapaṇaparo daṇḍaḥ pādena dviguṇaḥ duḥkhotpādanena dravyeṇa pūrvaḥ sāhasadaṇḍaḥ prāṇābādhikena madhyamaḥ</p>
  <p xml:id="KAZ.03.19.12">kāṣṭhaloṣṭapāṣāṇalohadaṇḍarajjudravyāṇāmanyatamena duḥkhamaśoṇitamutpādayataścaturviṃśatipaṇo daṇḍaḥ śoṇitotpādane dviguṇaḥ anyatra duṣṭaśoṇitāt</p>
  <p xml:id="KAZ.03.19.13">mṛtakalpamaśoṇitaṃ ghnato hastapādapārañcikaṃ vā kurvataḥ pūrvaḥ sāhasadaṇḍaḥ pāṇipādadantabhaṅge karṇanāsācchedane vraṇavidāraṇe cca anyatra duṣṭavraṇebhyaḥ</p>
  <p xml:id="KAZ.03.19.14">sakthigrīvābhañjane netrabhedane vā vākyaceṣṭābhojanoparodheṣu ca madhyamaḥ sāhasadaṇḍaḥ samutthānavyayaśca</p>
  <p xml:id="KAZ.03.19.15">vipattau kaṇṭakaśodhanāya nīyeta</p>
  <p xml:id="KAZ.03.19.16">mahājanasyaikaṃ ghnataḥ pratyekaṃ dviguṇo daṇḍaḥ</p>
  <p xml:id="KAZ.03.19.17">paryuṣitaḥ kalaho'nupraveśo vā nābhiyojyaḥ ityācāryāḥ</p>
  <p xml:id="KAZ.03.19.18">nāstyapakāriṇo mokṣa iti kauṭilyaḥ</p>
  <p xml:id="KAZ.03.19.19">kalahe pūrvāgato jayati akṣamamāṇo hi pradhāvati ityācāryāḥ</p>
  <p xml:id="KAZ.03.19.20">neti kauṭilyaḥ</p>
  <p xml:id="KAZ.03.19.21">pūrvaṃ paścādvābhigatasya sākṣiṇaḥ pramāṇamasākṣike ghātaḥ kalahopaliṅganaṃ vā</p>
  <p xml:id="KAZ.03.19.22">ghātābhiyogamapratibruvatastadahareva paścātkāraḥ</p>
  <p xml:id="KAZ.03.19.23">kalahe dravyamapaharato daśapaṇo daṇḍaḥ kṣudrakadravyahiṃsāyāṃ tacca tāvacca daṇḍaḥ sthūlakadravyahiṃsāyāṃ tacca dviguṇaśca daṇḍaḥ vastrābharaṇahiraṇyasuvarṇabhāṇḍahiṃsāyāṃ tacca pūrvaśca sāhasadaṇḍaḥ</p>
  <p xml:id="KAZ.03.19.24">parakuḍyamabhighātena kṣobhayatastripaṇo daṇḍaḥ chedanabhedane ṣaṭpaṇaḥ pratīkāraśca</p>
  <p xml:id="KAZ.03.19.25">duḥkhotpādanaṃ dravyamanyaveśmani prakṣipato dvādaśapaṇo daṇḍaḥ prāṇābādhikaṃ pūrvaḥ sāhasadaṇḍaḥ</p>
  <p xml:id="KAZ.03.19.26">kṣudrapaśūnāṃ kāṣṭhādibhirduḥkhotpādane paṇo dviguṇo vā daṇḍaḥ śoṇitotpādane dviguṇaḥ</p>
  <p xml:id="KAZ.03.19.27">mahāpaśūnāmeteṣveva sthāneṣv dviguṇo daṇḍaḥ samutthānavyayaśca</p>
  <p xml:id="KAZ.03.19.28">puropavanavanaspatīnāṃ puṣpaphalacchāyāvatāṃ prarohacchedane ṣaṭpaṇaḥ kṣudraśākhācchedane dvādaśapaṇaḥ pīnaśākhāccchedane caturviṃśatipaṇaḥ skandhavadhe pūrvaḥ sāhasadaṇḍaḥ samucchittau madhyamaḥ</p>
  <p xml:id="KAZ.03.19.29">puṣpaphalacchāyāvadgulmalatāsvardhadaṇḍāḥ puṇyasthānatapovanaśmaśānadrumeṣu ca</p>
  <lg xml:id="KAZ.03.19.30">
    <l xml:id="KAZ.03.19.30ab">sīmavṛkṣeṣu caityeṣu drumeṣvālakṣiteṣu ca</l>
    <l xml:id="KAZ.03.19.30cd">ta eva dviguṇā daṇḍāḥ kāryā rājavaneṣu ca</l>
  </lg>
</div>

<div n="3.20">
  <p xml:id="KAZ.03.20.01">dyūtādhyakṣo dyūtamekamukhaṃ kārayet</p>
  <p xml:id="KAZ.03.20.02">anyatra dīvyato dvādaśapaṇo daṇḍo gūḍhājīvijñāpanārtham</p>
  <p xml:id="KAZ.03.20.03">dyūtābhiyoge jetuḥ pūrvaḥ sāhasadaṇḍaḥ parājitasya madhyamaḥ</p>
  <p xml:id="KAZ.03.20.04">bāliśajātīyo hyeṣa jetukāmaḥ parājayaṃ na kṣamate ityācāryāḥ</p>
  <p xml:id="KAZ.03.20.05">nety kauṭilyaḥ</p>
  <p xml:id="KAZ.03.20.06">parājitaśceddviguṇadaṇḍaḥ kriyeta na kaścana rājānamabhisariṣyati</p>
  <p xml:id="KAZ.03.20.07">prāyaśo hi kitavāḥ kūṭadevinaḥ</p>
  <p xml:id="KAZ.03.20.08">teṣāmadhyakṣāḥ śuddhāḥ kākaṇīrakṣāṃśca sthāpayeyuḥ</p>
  <p xml:id="KAZ.03.20.09">kākaṇyakṣāṇāmanyopadhāne dvādaśapaṇo daṇḍaḥ kūṭakarmaṇi pūrvaḥ sāhasadaṇḍo jitapratyādānamupadhau steyadaṇḍaśca</p>
  <p xml:id="KAZ.03.20.10">jitadravyādadhyakṣaḥ pañcakaṃ śatamādadīta kākaṇyakṣārālāśalākāvakrayamudakabhūmikarmakrayaṃ ca</p>
  <p xml:id="KAZ.03.20.11">dravyāṇāmādhānaṃ vikrayaṃ ca kuryāt</p>
  <p xml:id="KAZ.03.20.12">akṣabhūmihastadoṣāṇāṃ cāpratiṣedhane dviguṇo daṇḍaḥ</p>
  <p xml:id="KAZ.03.20.13">tena samāhvayo vyākhyātaḥ anyatra vidyāśilpasamāhvayāt | iti</p>
  <p xml:id="KAZ.03.20.14">prakīrṇakaṃ tu yācitakāvakrītakāhitakanikṣepakāṇāṃ yathādeśakālamadāne yāmacchāyāsamupaveśasaṃsthitīnāṃ vā deśakālātipātane gulmataradeyaṃ brāhmaṇaṃ sādhayataḥ prativeśānuveśayorupari nimantraṇe ca dvādaśapaṇo daṇḍaḥ</p>
  <p xml:id="KAZ.03.20.15">saṃdiṣṭamarthamaprayacchato bhrātṛbhāryāṃ hastena laṅghayato rūpājīvāmanyoparuddhāṃ gacchataḥ paravaktavyaṃ paṇyaṃ krīṇānasya samudraṃ gṛhamudbhindataḥ sāmantacatvāriṃśatkulyābādhāmācarataścāṣṭacatvāriṃśatpaṇo daṇḍaḥ</p>
  <p xml:id="KAZ.03.20.16">kulanīvīgrāhakasyāpavyayane vidhavāṃ chandavāsinīṃ prasahyādhicarataḥ caṇḍālasyāryāṃ spṛśataḥ pratyāsannamāpadyanabhidhāvato niṣkāraṇamabhidhāvanaṃ kurvataḥ śākyājīvakādīnvṛṣalapravrajitāndevapitṛkāryeṣu bhojayataḥ śatyo daṇḍaḥ</p>
  <p xml:id="KAZ.03.20.17">śapathavākyānuyogamaniṣṛṣṭaṃ kurvataḥ yuktakarma cāyuktasya kṣudrapaśuvṛṣāṇāṃ puṃstvopaghātinaḥ dāsyā garbhamauṣadhena pātayataśca pūrvaḥ sāhasadaṇḍaḥ</p>
  <p xml:id="KAZ.03.20.18">pitāputrayordampatyorbhrātṛbhaginyormātulabhagineyayoḥ śiṣyācāryayorvā parasparamapatitaṃ tyajataḥ sārthābhiprayātaṃ grāmamadhye vā tyajataḥ pūrvaḥ sāhasadaṇḍaḥ kāntāre madhyamaḥ tannimittaṃ bhreṣayata uttamaḥ sahaprasthāyiṣvanyeṣvardhadaṇḍāḥ</p>
  <p xml:id="KAZ.03.20.19">puruṣamabandhanīyaṃ badhnato bandhayato bandhaṃ vā mokṣayato bālamaprāptavyavahāraṃ badhnato bandhayato vā sahasraṃ daṇḍaḥ</p>
  <p xml:id="KAZ.03.20.20">puruṣāparādhaviśeṣeṇa daṇḍaviśeṣaḥ kāryaḥ</p>
  <p xml:id="KAZ.03.20.21">tīrthakarastapasvī vyādhitaḥ kṣutpipāsādhvaklāntastirojanapado daṇḍakhedī niṣkiṃcanaścānugrāhyāḥ</p>
  <p xml:id="KAZ.03.20.22">devabrāhmaṇatapasvistrībālavṛddhavyādhitānāmanāthānāmanabhisaratāṃ dharmasthāḥ kāryāṇi kuryuḥ na ca deśakālabhogacchalenātihareyuḥ</p>
  <p xml:id="KAZ.03.20.23">pūjyā vidyābuddhipauruṣābhijanakarmātiśayataśca puruṣāḥ</p>
  <lg xml:id="KAZ.03.20.24">
    <l xml:id="KAZ.03.20.24ab">evaṃ kāryāṇi dharmasthāḥ kuryuracchaladarśinaḥ</l>
    <l xml:id="KAZ.03.20.24cd">samāḥ sarveṣu bhāveṣu viśvāsyā lokasampriyāḥ</l>
  </lg>
</div>

<div n="4.1">
  <p xml:id="KAZ.04.1.01">pradeṣṭārastrayastrayo'mātyāḥ kaṇṭakaśodhanaṃ kuryuḥ</p>
  <p xml:id="KAZ.04.1.02">arthyapratīkārāḥ kāruśāsitāraḥ saṃnikṣeptāraḥ svavittakāravaḥ śreṇīpramāṇā nikṣepaṃ gṛhṇīyuḥ</p>
  <p xml:id="KAZ.04.1.03">vipattau śreṇī nikṣepaṃ bhajeta</p>
  <p xml:id="KAZ.04.1.04">nirdiṣṭadeśakālakāryaṃ ca karma kuryuḥ anirdiṣṭadeśakālaṃ kāryāpadeśam</p>
  <p xml:id="KAZ.04.1.05">kālātipātane pādahīnaṃ vetanaṃ taddviguṇaśca daṇḍaḥ</p>
  <p xml:id="KAZ.04.1.06">anyatra bhreṣopanipātābhyāṃ naṣṭaṃ vinaṣṭaṃ vābhyāvaheyuḥ</p>
  <p xml:id="KAZ.04.1.07">kāryasyānyathākaraṇe vetananāśastaddviguṇaśca daṇḍaḥ</p>
  <p xml:id="KAZ.04.1.08">tantuvāyā daśaikādaśikaṃ sūtraṃ vardhayeyuḥ</p>
  <p xml:id="KAZ.04.1.09">vṛddhicchede chedadviguṇo daṇḍaḥ</p>
  <p xml:id="KAZ.04.1.10">sūtramūlyaṃ vānavetanaṃ kṣaumakauśeyānāmadhyardhaguṇaṃ pattrorṇākambaladukūlānāṃ dviguṇam</p>
  <p xml:id="KAZ.04.1.11">mānahīne hīnāvahīnaṃ vetanaṃ taddviguṇaśca daṇḍaḥ tulāhīne hīnacaturguṇo daṇḍaḥ sūtraparivartane mūlyadviguṇaḥ</p>
  <p xml:id="KAZ.04.1.12">tena dvipaṭavānaṃ vyākhyātam</p>
  <p xml:id="KAZ.04.1.13">ūrṇātulāyāḥ pañcapaliko vihananacchedo romacchedaśca</p>
  <p xml:id="KAZ.04.1.14">rajakāḥ kāṣṭhaphalakaślakṣṇaśilāsu vastrāṇi nenijyuḥ</p>
  <p xml:id="KAZ.04.1.15">anyatra nenijato vastropaghātaṃ ṣaṭpaṇaṃ ca daṇḍaṃ dadyuḥ</p>
  <p xml:id="KAZ.04.1.16">mudgarāṅkādanyadvāsaḥ paridadhānāstripaṇaṃ daṇḍaṃ dadyuḥ</p>
  <p xml:id="KAZ.04.1.17">paravastravikrayāvakrayādhāneṣu ca dvādaśapaṇo daṇḍaḥ parivartane mūlyadviguṇo vastradānaṃ ca</p>
  <p xml:id="KAZ.04.1.18">mukulāvadātaṃ śilāpaṭṭaśuddhaṃ dhautasūtravarṇaṃ pramṛṣṭaśvetaṃ caikarātrottaraṃ dadyuḥ</p>
  <p xml:id="KAZ.04.1.19">pañcarātrikaṃ tanurāgaṃ ṣaḍrātrikaṃ nīlaṃ puṣpalākṣāmañjiṣṭhāraktaṃ guruparikarma yatnopacāryaṃ jātyaṃ vāsaḥ saptarātrikam</p>
  <p xml:id="KAZ.04.1.20">tataḥ paraṃ vetanahāniṃ prāpnuyuḥ</p>
  <p xml:id="KAZ.04.1.21">śraddheyā rāgavivādeṣu vetanaṃ kuśalāḥ kalpayeyuḥ</p>
  <p xml:id="KAZ.04.1.22">parārdhyānāṃ paṇo vetanaṃ madhyamānāmardhapaṇaḥ pratyavarāṇāṃ pādaḥ sthūlakānāṃ māṣakadvimāṣakaṃ dviguṇaṃ raktakānām</p>
  <p xml:id="KAZ.04.1.23">prathamanejane caturbhāgaḥ kṣayaḥ dvitīye pañcabhāgaḥ</p>
  <p xml:id="KAZ.04.1.24">tenottaraṃ vyākhyātam</p>
  <p xml:id="KAZ.04.1.25">rajakaistunnavāyā vyākhyātāḥ</p>
  <p xml:id="KAZ.04.1.26">suvarṇakārāṇāmaśucihastād rūpyaṃ suvarṇamanākhyāya sarūpaṃ krīṇatāṃ dvādaśapaṇo daṇḍaḥ virūpaṃ caturviṃśatipaṇaḥ corahastādaṣṭacatvāriṃśatpaṇaḥ</p>
  <p xml:id="KAZ.04.1.27">pracchannavirūpamūlyahīnakrayeṣu steyadaṇḍaḥ kṛtabhāṇḍopadhau ca</p>
  <p xml:id="KAZ.04.1.28">suvarṇānmāṣakamapaharato dviśato daṇḍaḥ rūpyadharaṇānmāṣakamapaharato dvādaśapaṇaḥ</p>
  <p xml:id="KAZ.04.1.29">tenottaraṃ vyākhyātam</p>
  <p xml:id="KAZ.04.1.30">varṇotkarṣamapasāraṇaṃ yogaṃ vā sādhayataḥ pañcaśato daṇḍaḥ</p>
  <p xml:id="KAZ.04.1.31">tayorapacaraṇe rāgasyāpahāraṃ vidyāt</p>
  <p xml:id="KAZ.04.1.32">māṣako vetanaṃ rūpyadharaṇasya suvarṇasyāṣṭabhāgaḥ</p>
  <p xml:id="KAZ.04.1.33">śikṣāviśeṣeṇa dviguṇo vetanavṛddhiḥ</p>
  <p xml:id="KAZ.04.1.34">tenottaraṃ vyākhyātam</p>
  <p xml:id="KAZ.04.1.35">tāmravṛttakaṃsavaikṛntakārakūṭakānāṃ pañcakaṃ śataṃ vetanam</p>
  <p xml:id="KAZ.04.1.36">tāmrapiṇḍo daśabhāgakṣayaḥ</p>
  <p xml:id="KAZ.04.1.37">palahīne hīnadviguṇo daṇḍaḥ</p>
  <p xml:id="KAZ.04.1.38">tenottaraṃ vyākhyātam</p>
  <p xml:id="KAZ.04.1.39">sīsatrapupiṇḍo viṃśatibhāgakṣayaḥ</p>
  <p xml:id="KAZ.04.1.40">kākaṇī cāsya palavetanam</p>
  <p xml:id="KAZ.04.1.41">kālāyasapiṇḍaḥ pañcabhāgakṣayaḥ</p>
  <p xml:id="KAZ.04.1.42">kākaṇīdvayaṃ cāsya palavetanam</p>
  <p xml:id="KAZ.04.1.43">tenottaraṃ vyākhyātam</p>
  <p xml:id="KAZ.04.1.44">rūpadarśakasya sthitāṃ paṇayātrāmakopyāṃ kopayataḥ kopyāmakopayato dvādaśapaṇo daṇḍaḥ</p>
  <p xml:id="KAZ.04.1.45">vyājīpariśuddhau paṇayātrā</p>
  <p xml:id="KAZ.04.1.46">paṇānmāṣakamupajīvato dvādaśapaṇo daṇḍaḥ</p>
  <p xml:id="KAZ.04.1.47">tenottaraṃ vyākhyātam</p>
  <p xml:id="KAZ.04.1.48">kūṭarūpaṃ kārayataḥ pratigṛhṇato niryāpayato vā sahasraṃ daṇḍaḥ kośe prakṣipato vadhaḥ</p>
  <p xml:id="KAZ.04.1.49">carakapāṃsudhāvakāḥ sāratribhāgaṃ dvau rājā ratnaṃ ca</p>
  <p xml:id="KAZ.04.1.50">ratnāpahāra uttamo daṇḍaḥ</p>
  <p xml:id="KAZ.04.1.51">khaniratnanidhinivedaneṣu ṣaṣṭhamaṃśaṃ nivettā labheta dvādaśamaṃśaṃ bhṛtakaḥ</p>
  <p xml:id="KAZ.04.1.52">śatasahasrādūrdhvaṃ rājagāmī nidhiḥ</p>
  <p xml:id="KAZ.04.1.53">ūne ṣaṣṭhamaṃśaṃ dadyāt</p>
  <p xml:id="KAZ.04.1.54">paurvapauruṣikaṃ nidhiṃ jānapadaḥ śuciḥ svakaraṇena samagraṃ labheta</p>
  <p xml:id="KAZ.04.1.55">svakaraṇābhāve pañcaśato daṇḍaḥ pracchannādāne sahasram</p>
  <p xml:id="KAZ.04.1.56">bhiṣajaḥ prāṇābādhikamanākhyāyopakramamāṇasya vipattau pūrvaḥ sāhasadaṇḍaḥ karmāparādhena vipattau madhyamaḥ</p>
  <p xml:id="KAZ.04.1.57">marmavadhavaiguṇyakaraṇe daṇḍapāruṣyaṃ vidyāt</p>
  <p xml:id="KAZ.04.1.58">kuśīlavā varṣārātramekasthā vaseyuḥ</p>
  <p xml:id="KAZ.04.1.59">kāmadānamatimātramekasyātivādaṃ ca varjayeyuḥ</p>
  <p xml:id="KAZ.04.1.60">tasyātikrame dvādaśapaṇo daṇḍaḥ</p>
  <p xml:id="KAZ.04.1.61">kāmaṃ deśajātigotracaraṇamaithunāvahāsena narmayeyuḥ</p>
  <p xml:id="KAZ.04.1.62">kuśīlavaiścāraṇā bhikṣukāśca vyākhyātāḥ</p>
  <p xml:id="KAZ.04.1.63">teṣāmayaḥśūlena yāvataḥ paṇānabhivadeyustāvantaḥ śiphāprahārā daṇḍāḥ</p>
  <p xml:id="KAZ.04.1.64">śeṣāṇāṃ karmaṇāṃ niṣpattivetanaṃ śilpināṃ kalpayet</p>
  <lg xml:id="KAZ.04.1.65">
    <l xml:id="KAZ.04.1.65ab">evaṃ corānacorākhyānvaṇikkārukuśīlavān</l>
  </lg>
  <lg xml:id="KAZ.04.1.66">
    <l xml:id="KAZ.04.1.66cd">bhikṣukān kuhakāṃścānyānvārayeddeśapīḍanāt</l>
  </lg>
</div>

<div n="4.2">
  <p xml:id="KAZ.04.2.01">saṃsthādhyakṣaḥ paṇyasaṃsthāyāṃ purāṇabhāṇḍānāṃ svakaraṇaviśuddhānāmādhānaṃ vikrayaṃ vā sthāpayet</p>
  <p xml:id="KAZ.04.2.02">tulāmānabhāṇḍāni cāvekṣeta pautavāpacārāt</p>
  <p xml:id="KAZ.04.2.03">parimāṇīdroṇayorardhapalahīnātiriktamadoṣaḥ</p>
  <p xml:id="KAZ.04.2.04">palahīnātirikte dvādaśapaṇo daṇḍaḥ</p>
  <p xml:id="KAZ.04.2.05">tena palottarā daṇḍavṛddhirvyākhyātā</p>
  <p xml:id="KAZ.04.2.06">tulāyāḥ karṣahīnātiriktamadoṣaḥ</p>
  <p xml:id="KAZ.04.2.07">dvikarṣahīnātirikte ṣaṭpaṇo daṇḍaḥ</p>
  <p xml:id="KAZ.04.2.08">tena karṣottarā daṇḍavṛddhirvyākhyātā</p>
  <p xml:id="KAZ.04.2.09">āḍhakasyārdhakarṣahīnātiriktamadoṣaḥ</p>
  <p xml:id="KAZ.04.2.10">karṣahīnātirikte tripaṇo daṇḍaḥ</p>
  <p xml:id="KAZ.04.2.11">tena karṣottarā daṇḍavṛddhirvyākhyātā</p>
  <p xml:id="KAZ.04.2.12">tulāmānaviśeṣāṇāmato'nyeṣāmanumānaṃ kuryāt</p>
  <p xml:id="KAZ.04.2.13">tulāmānābhyāmatiriktābhyāṃ krītvā hīnābhyāṃ vikrīṇānasya ta eva dviguṇā daṇḍāḥ</p>
  <p xml:id="KAZ.04.2.14">gaṇyapaṇyeṣvaṣṭabhāgaṃ paṇyamūlyeṣvapaharataḥ ṣaṇṇavatirdaṇḍaḥ</p>
  <p xml:id="KAZ.04.2.15">kāṣṭhalohamaṇimayaṃ rajjucarmamṛṇmayaṃ sūtravalkaromamayaṃ vā jātyamityajātyaṃ vikrayādhānaṃ nayato mūlyāṣṭaguṇo daṇḍaḥ</p>
  <p xml:id="KAZ.04.2.16">sārabhāṇḍamityasārabhāṇḍaṃ tajjātamityatajjātaṃ rādhāyuktamityupadhiyuktaṃ samudgaparivartimaṃ vā vikrayādhānaṃ nayato hīnamūlyaṃ catuṣpañcāśatpaṇo daṇḍaḥ paṇamūlyaṃ dviguṇo dvipaṇamūlyaṃ dviśataḥ</p>
  <p xml:id="KAZ.04.2.17">tenārghavṛddhau daṇḍavṛddhirvyākhyātā</p>
  <p xml:id="KAZ.04.2.18">kāruśilpināṃ karmaguṇāpakarṣamājīvaṃ vikrayakrayopaghātaṃ vā sambhūya samutthāpayatāṃ sahasraṃ daṇḍaḥ</p>
  <p xml:id="KAZ.04.2.19">vaidehakānāṃ vā sambhūya paṇyamavarundhatāmanargheṇa vikrīṇatāṃ vā sahasraṃ daṇḍaḥ</p>
  <p xml:id="KAZ.04.2.20">tulāmānāntaramarghavarṇāntaraṃ vā dharakasya māyakasya vā paṇamūlyādaṣṭabhāgaṃ hastadoṣeṇācarato dviśato daṇḍaḥ</p>
  <p xml:id="KAZ.04.2.21">tena dviśatottarā daṇḍavṛddhirvyākhyātā</p>
  <p xml:id="KAZ.04.2.22">dhānyasnehakṣāralavaṇagandhabhaiṣajyadravyāṇāṃ samavarṇopadhāne dvādaśapaṇo daṇḍaḥ</p>
  <p xml:id="KAZ.04.2.23">yanniṣṛṣṭamupajīveyustadeṣāṃ divasasaṃjātaṃ saṃkhyāya vaṇiksthāpayet</p>
  <p xml:id="KAZ.04.2.24">kretṛvikretrorantarapatitamādāyādanyadbhavati</p>
  <p xml:id="KAZ.04.2.25">tena dhānyapaṇyanicayāṃścānujñātāḥ kuryuḥ</p>
  <p xml:id="KAZ.04.2.26">anyathānicitameṣāṃ paṇyādhyakṣo gṛhṇīyāt</p>
  <p xml:id="KAZ.04.2.27">tena dhānyapaṇyavikraye vyavaharetānugraheṇa prajānām</p>
  <p xml:id="KAZ.04.2.28">anujñātakrayādupari caiṣāṃ svadeśīyānāṃ paṇyānāṃ pañcakaṃ śatamājīvaṃ sthāpayetparadeśīyānāṃ daśakam</p>
  <p xml:id="KAZ.04.2.29">tataḥ paramarghaṃ vardhayatāṃ kraye vikraye vā bhāvayatāṃ paṇaśate pañcapaṇāddviśato daṇḍaḥ</p>
  <p xml:id="KAZ.04.2.30">tenārghavṛddhau daṇḍavṛddhirvyākhyātā</p>
  <p xml:id="KAZ.04.2.31">sambhūyakraye caiṣāmavikrīte nānyaṃ sambhūyakrayaṃ dadyāt</p>
  <p xml:id="KAZ.04.2.32">paṇyopaghāte caiṣāmanugrahaṃ kuryāt</p>
  <p xml:id="KAZ.04.2.33">paṇyabāhulyātpaṇyādhyakṣaḥ sarvapaṇyānyekamukhāni vikrīṇīta</p>
  <p xml:id="KAZ.04.2.34">teṣvavikrīteṣu nānye vikrīṇīran</p>
  <p xml:id="KAZ.04.2.35">tāni divasavetanena vikrīṇīrannanugraheṇa prajānām</p>
  <lg xml:id="KAZ.04.2.36">
    <l xml:id="KAZ.04.2.36ab">deśakālāntaritānāṃ tu paṇyānāṃ prakṣepaṃ paṇyaniṣpattiṃ śulkaṃ vṛddhimavakrayam</l>
    <l xml:id="KAZ.04.2.36cd">vyayānanyāṃśca saṃkhyāya sthāpayedarghamarghavit</l>
  </lg>
</div>

<div n="4.3">
  <p xml:id="KAZ.04.3.01">daivānyaṣṭau mahābhayāni agnirudakaṃ vyādhirdurbhikṣaṃ mūṣikā vyālāḥ sarpā rakṣāṃsīti</p>
  <p xml:id="KAZ.04.3.02">tebhyo janapadaṃ rakṣet</p>
  <p xml:id="KAZ.04.3.03">grīṣme bahiradhiśrayaṇaṃ grāmāḥ kuryuḥ daśamūlīsaṃgraheṇādhiṣṭhitā vā</p>
  <p xml:id="KAZ.04.3.04">nāgarikapraṇidhāvagnipratiṣedho vyākhyātaḥ niśāntapraṇidhau rājaparigrahe ca</p>
  <p xml:id="KAZ.04.3.05">balihomasvastivācanaiḥ parvasu cāgnipūjāḥ kārayet</p>
  <p xml:id="KAZ.04.3.06">varṣārātramānūpagrāmāḥ pūravelāmutsṛjya vaseyuḥ</p>
  <p xml:id="KAZ.04.3.07">kāṣṭhaveṇunāvaścopagṛhṇīyuḥ</p>
  <p xml:id="KAZ.04.3.08">uhyamānamalābudṛtiplavagaṇḍikāveṇikābhistārayeyuḥ</p>
  <p xml:id="KAZ.04.3.09">anabhisaratāṃ dvādaśapaṇo daṇḍaḥ anyatra plavahīnebhyaḥ</p>
  <p xml:id="KAZ.04.3.10">parvasu ca nadīpūjāḥ kārayet</p>
  <p xml:id="KAZ.04.3.11">māyāyogavido vedavido vā varṣamabhicareyuḥ</p>
  <p xml:id="KAZ.04.3.12">varṣāvagrahe śacīnāthagaṅgāparvatamahākacchapūjāḥ kārayet</p>
  <p xml:id="KAZ.04.3.13">vyādhibhayamaupaniṣadikaiḥ pratīkāraiḥ pratikuryuḥ auṣadhaiścikitsakāḥ śāntiprāyaścittairvā siddhatāpasāḥ</p>
  <p xml:id="KAZ.04.3.14">tena marako vyākhyātaḥ</p>
  <p xml:id="KAZ.04.3.15">tīrthābhiṣecanaṃ mahākacchavardhanaṃ gavāṃ śmaśānāvadohanaṃ kabandhadahanaṃ devarātriṃ ca kārayet</p>
  <p xml:id="KAZ.04.3.16">paśuvyādhimarake sthānārthanīrājanaṃ svadaivatapūjanaṃ ca kārayet</p>
  <p xml:id="KAZ.04.3.17">durbhikṣe rājā bījabhaktopagrahaṃ kṛtvānugrahaṃ kuryātdurgasetukarma vā bhaktānugraheṇa bhaktasaṃvibhāgaṃ vā deśanikṣepaṃ vā</p>
  <p xml:id="KAZ.04.3.18">mitrāṇi vā vyapāśrayeta karśanaṃ vamanaṃ vā kuryāt</p>
  <p xml:id="KAZ.04.3.19">niṣpannasasyamanyaviṣayaṃ vā sajanapado yāyātsamudrasarastaṭākāni vā saṃśrayeta</p>
  <p xml:id="KAZ.04.3.20">dhānyaśākamūlaphalāvāpānvā setuṣu kurvīta mṛgapaśupakṣivyālamatsyārambhānvā</p>
  <p xml:id="KAZ.04.3.21">mūṣikabhaye mārjāranakulotsargaḥ</p>
  <p xml:id="KAZ.04.3.22">teṣāṃ grahaṇahiṃsāyāṃ dvādaśapaṇo daṇḍaḥ śunāmanigrahe cānyatrāraṇyacarebhyaḥ</p>
  <p xml:id="KAZ.04.3.23">snuhikṣīraliptāni dhānyāni visṛjedupaniṣadyogayuktāni vā</p>
  <p xml:id="KAZ.04.3.24">mūṣikakaraṃ vā prayuñjīta</p>
  <p xml:id="KAZ.04.3.25">śāntiṃ vā siddhatāpasāḥ kuryuḥ</p>
  <p xml:id="KAZ.04.3.26">parvasu ca mūṣikapūjāḥ kārayet</p>
  <p xml:id="KAZ.04.3.27">tena śalabhapakṣikrimibhayapratīkārā vyākhyātāḥ</p>
  <p xml:id="KAZ.04.3.28">vyālabhaye madanarasayuktāni paśuśavāni prasṛjetmadanakodravapūrṇānyaudaryāṇi vā</p>
  <p xml:id="KAZ.04.3.29">lubdhakāḥ śvagaṇino vā kūṭapañjarāvapātaiścareyuḥ</p>
  <p xml:id="KAZ.04.3.30">āvaraṇinaḥ śastrapāṇayo vyālānabhihanyuḥ</p>
  <p xml:id="KAZ.04.3.31">anabhisarturdvādaśapaṇo daṇḍaḥ</p>
  <p xml:id="KAZ.04.3.32">sa eva lābho vyālaghātinaḥ</p>
  <p xml:id="KAZ.04.3.33">parvasu ca parvatapūjāḥ kārayet</p>
  <p xml:id="KAZ.04.3.34">tena mṛgapaśupakṣisaṃghagrāhapratīkārā vyākhyātāḥ</p>
  <p xml:id="KAZ.04.3.35">sarpabhaye mantrairoṣadhibhiśca jāṅgulīvidaścareyuḥ</p>
  <p xml:id="KAZ.04.3.36">sambhūya vāpi sarpān hanyuḥ</p>
  <p xml:id="KAZ.04.3.37">atharvavedavido vābhicareyuḥ</p>
  <p xml:id="KAZ.04.3.38">parvasu ca nāgapūjāḥ kārayet</p>
  <p xml:id="KAZ.04.3.39">tenodakaprāṇibhayapratīkārā vyākhyātāḥ</p>
  <p xml:id="KAZ.04.3.40">rakṣobhaye rakṣoghnānyatharvavedavido māyāyogavido vā karmāṇi kuryuḥ</p>
  <p xml:id="KAZ.04.3.41">parvasu ca vitardicchatrollopikāhastapatākācchāgopahāraiścaityapūjāḥ kārayet</p>
  <p xml:id="KAZ.04.3.42">caruṃ vaścarāmaḥ ityevaṃ sarvabhayeṣvahorātraṃ careyuḥ</p>
  <p xml:id="KAZ.04.3.43">sarvatra copahatānpitevānugṛhṇīyāt</p>
  <lg xml:id="KAZ.04.3.44">
    <l xml:id="KAZ.04.3.44ab">māyāyogavidastasmādviṣaye siddhatāpasāḥ</l>
    <l xml:id="KAZ.04.3.44cd">vaseyuḥ pūjitā rājñā daivāpatpratikāriṇaḥ</l>
  </lg>
</div>

<div n="4.4">
  <p xml:id="KAZ.04.4.01">samāhartṛpraṇidhau janapadarakṣaṇamuktam</p>
  <p xml:id="KAZ.04.4.02">tasya kaṇṭakaśodhanaṃ vakṣyāmaḥ</p>
  <p xml:id="KAZ.04.4.03">samāhartā janapade siddhatāpasapravrajitacakracaracāraṇakuhakapracchandakakārtāntikanaimittikamauhūrtikacikitsakonmattamūkabadhirajaḍāndhavaidehakakāruśilpikuśīlavaveśaśauṇḍikāpūpikapākvamāṃsikāudanikavyañjanānpraṇidadhyāt</p>
  <p xml:id="KAZ.04.4.04">te grāmāṇāmadhyakṣāṇāṃ ca śaucāśaucaṃ vidyuḥ</p>
  <p xml:id="KAZ.04.4.05">yaṃ cātra gūḍhājīvinaṃ śaṅketa taṃ sattriṇāpasarpayet</p>
  <p xml:id="KAZ.04.4.06">dharmasthaṃ viśvāsopagataṃ sattrī brūyāt asau me bandhurabhiyuktaḥ tasyāyamanarthaḥ pratikriyatāmayaṃ cārthaḥ pratigṛhyatāmiti</p>
  <p xml:id="KAZ.04.4.07">sa cettathā kuryādupadāgrāhaka iti pravāsyeta</p>
  <p xml:id="KAZ.04.4.08">tena pradeṣṭāro vyākhyātāḥ</p>
  <p xml:id="KAZ.04.4.09">grāmakūṭamadhyakṣaṃ vā sattrī brūyāt asau jālmaḥ prabhūtadravyaḥ tasyāyamanarthaḥ tenainamāhārayasva iti</p>
  <p xml:id="KAZ.04.4.10">sa cettathā kuryādutkocaka iti pravāsyeta</p>
  <p xml:id="KAZ.04.4.11">kṛtakābhiyukto vā kūṭasākṣiṇo'bhijñātānarthavaipulyenārabheta</p>
  <p xml:id="KAZ.04.4.12">te cettathā kuryuḥ kūṭasākṣiṇa iti pravāsyeran</p>
  <p xml:id="KAZ.04.4.13">tena kūṭaśrāvaṇakārakā vyākhyātāḥ</p>
  <p xml:id="KAZ.04.4.14">yaṃ vā mantrayogamūlakarmabhiḥ śmāśānikairvā saṃvadanakarakaṃ manyeta taṃ sattrī brūyāt amuṣya bhāryāṃ snuṣāṃ duhitaraṃ vā kāmaye sā māṃ pratikāmayatāmayaṃ cārthaḥ pratigṛhyatāmiti</p>
  <p xml:id="KAZ.04.4.15">sa cettathā kuryātsaṃvadanakāraka iti pravāsyeta</p>
  <p xml:id="KAZ.04.4.16">tena kṛtyābhicāraśīlau vyākhyātau</p>
  <p xml:id="KAZ.04.4.17">yaṃ vā rasasya kartāraṃ kretāraṃ vikretāraṃ bhaiṣajyāhāravyavahāriṇaṃ vā rasadaṃ manyeta taṃ sattrī brūyāt asau me śatruḥ tasyopaghātaḥ kriyatāmayaṃ cārthaḥ pratigṛhyatāmiti</p>
  <p xml:id="KAZ.04.4.18">sa cettathā kuryād rasada iti pravāsyeta</p>
  <p xml:id="KAZ.04.4.19">tena madanayogavyavahārī vyākhyātaḥ</p>
  <p xml:id="KAZ.04.4.20">yaṃ vā nānālohakṣārāṇāmaṅgārabhasmāsaṃdaṃśamuṣṭikādhikaraṇībimbaṭaṅkamūṣāṇāmabhīkṣṇakretāraṃ maṣībhasmadhūmadigdhahastavastraliṅgaṃ karmāropakaraṇasaṃsargaṃ kūṭarūpakārakaṃ manyeta taṃ sattrī śiṣyatvena saṃvyavahāreṇa cānupraviśya prajñāpayet</p>
  <p xml:id="KAZ.04.4.21">prajñātaḥ kūṭarūpakāraka iti pravāsyeta</p>
  <p xml:id="KAZ.04.4.22">tena rāgasyāpahartā kūṭasuvarṇavyavahārī ca vyākhyātaḥ</p>
  <lg xml:id="KAZ.04.4.23">
    <l xml:id="KAZ.04.4.23ab">ārabdhārastu hiṃsāyāṃ gūḍhājīvāstrayodaśa</l>
    <l xml:id="KAZ.04.4.23cd">pravāsyā niṣkrayārthaṃ vā dadyurdoṣaviśeṣataḥ</l>
  </lg>
</div>

<div n="4.5">
  <p xml:id="KAZ.04.5.01">pāratalpikān</p>
  <p xml:id="KAZ.04.5.02">teṣāṃ kṛtotsāhānāṃ mahāntaṃ saṃghamādāya rātrāvanyaṃ grāmamuddiśyānyaṃ grāmaṃ kṛtakastrīpuruṣaṃ gatvā brūyuḥ ihaiva vidyāprabhāvo dṛśyatāṃ kṛcchraḥ paragrāmo gantumiti</p>
  <p xml:id="KAZ.04.5.03">tato dvārāpohamantreṇa dvārāṇyapohya praviśyatāmiti brūyuḥ</p>
  <p xml:id="KAZ.04.5.04">antardhānamantreṇa jāgratāmārakṣiṇāṃ madhyena māṇavānatikrāmayeyuḥ</p>
  <p xml:id="KAZ.04.5.05">prasvāpanamantreṇa prasvāpayitvā rakṣiṇaḥ śayābhirmāṇavaiḥ saṃcārayeyuḥ</p>
  <p xml:id="KAZ.04.5.06">saṃvadanamantreṇa bhāryāvyañjanāḥ pareṣāṃ māṇavaiḥ sammodayeyuḥ</p>
  <p xml:id="KAZ.04.5.07">upalabdhavidyāprabhāvāṇāṃ puraścaraṇādyādiśeyurabhijñānārtham</p>
  <p xml:id="KAZ.04.5.08">kṛtalakṣaṇadravyeṣu vā veśmasu karma kārayeyuḥ</p>
  <p xml:id="KAZ.04.5.09">anupraviṣṭā vaikatra grāhayeyuḥ</p>
  <p xml:id="KAZ.04.5.10">kṛtalakṣaṇadravyakrayavikrayādhāneṣu yogasurāmattānvā grāhayeyuḥ</p>
  <p xml:id="KAZ.04.5.11">gṛhītānpūrvāpadānasahāyānanuyuñjīta</p>
  <p xml:id="KAZ.04.5.12">purāṇacoravyañjanā vā corānanupraviṣṭāstathaiva karma kārayeyurgrāhayeyuśca</p>
  <p xml:id="KAZ.04.5.13">gṛhītān samāhartā paurajānapadānāṃ darśayet coragrahaṇīṃ vidyāmadhīte rājā tasyopadeśādime corā gṛhītāḥ bhūyaśca grahīṣyāmi vārayitavyo vaḥ svajanaḥ pāpācārah iti</p>
  <p xml:id="KAZ.04.5.14">yaṃ cātrāpasarpopadeśena śamyāpratodādīnāmapahartāraṃ jānīyāttameṣāṃ pratyādiśet eṣa rājñaḥ prabhāvaḥ iti</p>
  <p xml:id="KAZ.04.5.15">purāṇacoragopālakavyādhaśvagaṇinaśca vanacorāṭavikānanupraviṣṭāḥ prabhūtakūṭahiraṇyakupyabhāṇḍeṣu sārthavrajagrāmeṣvenānabhiyojayeyuḥ</p>
  <p xml:id="KAZ.04.5.16">abhiyoge gūḍhabalairghātayeyuḥ madanarasayuktena vā pathyadanena</p>
  <p xml:id="KAZ.04.5.17">gṛhītaloptrabhārānāyatagatapariśrāntānprasvapataḥ prahavaṇeṣu yogasurāmattānvā grāhayeyuḥ</p>
  <lg xml:id="KAZ.04.5.18">
    <l xml:id="KAZ.04.5.18ab">pūrvavacca gṛhītvainān samāhartā prarūpayet</l>
    <l xml:id="KAZ.04.5.18cd">sarvajñakhyāpanaṃ rājñaḥ kārayan rāṣṭravāsiṣu</l>
  </lg>
</div>

<div n="4.6">
  <p xml:id="KAZ.04.6.01">siddhaprayogādūrdhvaṃ śaṅkārūpakarmābhigrahaḥ</p>
  <p xml:id="KAZ.04.6.02a">kṣīṇadāyakuṭumbamalpanirveśaṃ viparītadeśajātigotranāmakarmāpadeśaṃ pracchannavṛttikarmāṇaṃ</p>
  <p xml:id="KAZ.04.6.02b">māṃsasurābhakṣyabhojanagandhamālyavastravibhūṣaṇeṣu prasaktamativyayakartāraṃ puṃścalīdyūtaśauṇḍikeṣu prasaktaṃ</p>
  <p xml:id="KAZ.04.6.02c">abhīkṣṇapravāsinamavijñātasthānagamanamekāntāraṇyaniṣkuṭavikālacāriṇaṃ pracchanne sāmiṣe vā deśe bahumantrasaṃnipātaṃ</p>
  <p xml:id="KAZ.04.6.02d">sadyaḥkṣatavraṇānāṃ gūḍhapratīkārakārayitāramantargṛhanityamabhyadhigantāraṃ kāntāparaṃ</p>
  <p xml:id="KAZ.04.6.02e">paraparigrahāṇāṃ parastrīdravyaveśmanāmabhīkṣṇapraṣṭāraṃ kutsitakarmaśāstropakaraṇasaṃsargaṃ</p>
  <p xml:id="KAZ.04.6.02f">virātre channakuḍyacchāyāsaṃcāriṇaṃ virūpadravyāṇāmadeśakālavikretāraṃ jātavairaśayaṃ hīnakarmajātiṃ</p>
  <p xml:id="KAZ.04.6.02g">vigūhamānarūpaṃ liṅgenāliṅginaṃ liṅginaṃ vā bhinnācāraṃ pūrvakṛtāpadānaṃ svakarmabhirapadiṣṭaṃ</p>
  <p xml:id="KAZ.04.6.02h">nāgarikamahāmātradarśane guhamānamapasarantamanucchvāsopaveśinamāvignaṃ śuṣkabhinnasvaramukhavarṇaṃ</p>
  <p xml:id="KAZ.04.6.02i">śastrahastamanuṣyasampātatrāsinaṃ hiṃsrastenanidhinikṣepāpahāraparaprayogagūḍhājīvināmanyatamaṃ śaṅketa | iti śaṅkābhigrahaḥ</p>
  <p xml:id="KAZ.04.6.03">rūpābhigrahastu naṣṭāpahṛtamavidyamānaṃ tajjātavyavahāriṣu nivedayet</p>
  <p xml:id="KAZ.04.6.04">taccenniveditamāsādya pracchādayeyuḥ sācivyakaradoṣamāpnuyuḥ</p>
  <p xml:id="KAZ.04.6.05">ajānanto'sya dravyasyātisargeṇa mucyeran</p>
  <p xml:id="KAZ.04.6.06">na cānivedya saṃsthādhyakṣasya purāṇabhāṇḍānāmādhānaṃ vikrayaṃ vā kuryuḥ</p>
  <p xml:id="KAZ.04.6.07">taccenniveditamāsādyeta rūpābhigṛhītamāgamaṃ pṛcchetkutaste labdhamiti</p>
  <p xml:id="KAZ.04.6.08">sa cetbrūyātdāyādyādavāptamamuṣmāl labdhaṃ krītaṃ kāritamādhipracchannamayamasya deśaḥ kālaścopasamprāpteḥ ayamasyārghaḥ pramāṇaṃ lakṣaṇaṃ mūlyaṃ ca iti tasyāgamasamādhau mucyeta</p>
  <p xml:id="KAZ.04.6.09">nāṣṭikaścettadeva pratisaṃdadhyāt yasyā pūrvo dīrghaśca paribhogaḥ śucirvā deśastasya dravyamiti vidyāt</p>
  <p xml:id="KAZ.04.6.10">catuṣpadadvipadānāmapi hi rūpaliṅgasāmānyaṃ bhavati kimaṅga punarekayonidravyakartṛprasūtānāṃ kupyābharaṇabhāṇḍānāmiti</p>
  <p xml:id="KAZ.04.6.11">sa cedbrūyāt yācitakamavakrītakamāhitakaṃ nikṣepamupanidhiṃ vaiyāvṛtyakarma vāmuṣya iti tasyāpasārapratisaṃdhānena mucyeta</p>
  <p xml:id="KAZ.04.6.12">naivamityapasāro vā brūyāt rūpābhigṛhītaḥ parasya dānakāraṇamātmanaḥ pratigrahakāraṇamupaliṅganaṃ vā dāyakadāpakanibandhakapratigrāhakopadraṣṭṛbhirupaśrotṛbhirvā pratisamānayet</p>
  <p xml:id="KAZ.04.6.13">ujjhitapranaṣṭaniṣpatitopalabdhasya deśakālalābhopaliṅganena śuddhiḥ</p>
  <p xml:id="KAZ.04.6.14">aśuddhastacca tāvacca daṇḍaṃ dadyāt</p>
  <p xml:id="KAZ.04.6.15">anyathā steyadaṇḍaṃ bhajeta | iti rūpābhigrahaḥ</p>
  <p xml:id="KAZ.04.6.16">karmābhigrahastu muṣitaveśmanaḥ praveśaniṣkasanamadvāreṇa dvārasya saṃdhinā bījena vā vedhamuttamāgārasya jālavātāyananīpravedhamārohaṇāvataraṇe ca kuḍyasya vedhamupakhananaṃ vā gūḍhadravyanikṣepaṇagrahaṇopāyamupadeśopalabhyamabhyantaracchedotkaraparimardopakaraṇamabhyantarakṛtaṃ vidyāt</p>
  <p xml:id="KAZ.04.6.17">viparyaye bāhyakṛtamubhayata ubhayakṛtam</p>
  <p xml:id="KAZ.04.6.18a">abhyantarakṛte puruṣamāsannaṃ vyasaninaṃ krūrasahāyaṃ taskaropakaraṇasaṃsargaṃ striyaṃ vā daridrakulāmanyaprasaktāṃ vā</p>
  <p xml:id="KAZ.04.6.18b">paricārakajanaṃ vā tadvidhācāramatisvapnaṃ nidrāklāntamāvignaṃ śuṣkabhinnasvaramukhavarṇamanavasthitaṃ</p>
  <p xml:id="KAZ.04.6.18c">atipralāpinamuccārohaṇasaṃrabdhagātraṃ vilūnanighṛṣṭabhinnapāṭitaśarīravastraṃ jātakiṇasaṃrabdhahastapādaṃ</p>
  <p xml:id="KAZ.04.6.18d">pāṃsupūrṇakeśanakhaṃ vilūnabhugnakeśanakhaṃ vā samyaksnātānuliptaṃ tailapramṛṣṭagātraṃ sadyodautahastapādaṃ vā</p>
  <p xml:id="KAZ.04.6.18e">pāṃsupicchileṣu tulyapādapadanikṣepaṃ praveśaniṣkasanayorvā tulyamālyamadyagandhavastracchedavilepanasvedaṃ parīkṣeta</p>
  <p xml:id="KAZ.04.6.19">coraṃ pāradārikaṃ vā vidyāt</p>
  <lg xml:id="KAZ.04.6.20">
    <l xml:id="KAZ.04.6.20ab">sagopasthāniko bāhyaṃ pradeṣṭā coramārgaṇam</l>
    <l xml:id="KAZ.04.6.20cd">kuryānnāgarikaścāntardurge nirdiṣṭahetubhiḥ</l>
  </lg>
</div>

<div n="4.7">
  <p xml:id="KAZ.04.7.01">tailābhyaktamāśumṛtakaṃ parīkṣeta</p>
  <p xml:id="KAZ.04.7.02">niṣkīrṇamūtrapurīṣaṃ vātapūrṇakoṣṭhatvakkaṃ śūnapādapāṇimānmīlitākṣaṃ savyañjanakaṇṭhaṃ pīṭananiruddhocchvāsahataṃ vidyāt</p>
  <p xml:id="KAZ.04.7.03">tameva saṃkucitabāhusakthimudbandhahataṃ vidyāt</p>
  <p xml:id="KAZ.04.7.04">śūnapāṇipādodaramapagatākṣamudvṛttanābhimavaropitaṃ vidyāt</p>
  <p xml:id="KAZ.04.7.05">nistabdhagudākṣaṃ saṃdaṣṭajihvamādhmātodaramudakahataṃ vidyāt</p>
  <p xml:id="KAZ.04.7.06">śoṇitānusiktaṃ bhagnabhinnagātraṃ kāṣṭhairaśmabhirvā hataṃ vidyāt</p>
  <p xml:id="KAZ.04.7.07">sambhagnasphuṭitagātramavakṣiptaṃ vidyāt</p>
  <p xml:id="KAZ.04.7.08">śyāvapāṇipādadantanakhaṃ śithilamāṃsaromacarmāṇaṃ phenopadigdhamukhaṃ viṣahataṃ vidyāt</p>
  <p xml:id="KAZ.04.7.09">tameva saśoṇitadaṃśaṃ sarpakīṭahataṃ vidyāt</p>
  <p xml:id="KAZ.04.7.10">vikṣiptavastragātramativantaviriktaṃ madanayogahataṃ vidyāt</p>
  <p xml:id="KAZ.04.7.11">ato'nyatamena kāraṇena hataṃ hatvā vā daṇḍabhayādudbaddhanikṛttakaṇṭhaṃ vidyāt</p>
  <p xml:id="KAZ.04.7.12">viṣahatasya bhojanaśeṣaṃ vayobhiḥ parīkṣeta</p>
  <p xml:id="KAZ.04.7.13">hṛdayāduddhṛtyāgnau prakṣiptaṃ ciṭiciṭāyadindradhanurvarṇaṃ vā viṣayuktaṃ vidyātdagdhasya hṛdayamadagdhaṃ dṛṣṭvā vā</p>
  <p xml:id="KAZ.04.7.14">tasya paricārakajanaṃ vāgdaṇḍapāruṣyātilabdhaṃ mārgeta duḥkhopahatamanyaprasaktaṃ vā strījanaṃ dāyavṛttistrījanābhimantāraṃ vā bandhum</p>
  <p xml:id="KAZ.04.7.15">tadeva hatodbaddhasya parīkṣeta</p>
  <p xml:id="KAZ.04.7.16">svayamudbaddhasya vā viprakāramayuktaṃ mārgeta</p>
  <p xml:id="KAZ.04.7.17">sarveṣāṃ vā strīdāyādyadoṣaḥ karmaspardhā pratipakṣadveṣaḥ paṇyasaṃsthāsamavāyo vā vivādapadānāmanyatamadvā roṣasthānam</p>
  <p xml:id="KAZ.04.7.18">roṣanimitto ghātaḥ</p>
  <p xml:id="KAZ.04.7.19">svayaṃ ādiṣṭapuruṣairvā corairarthanimittaṃ sādṛśyādanyavairibhirvā hatasya ghātamāsannebhyaḥ parīkṣeta</p>
  <p xml:id="KAZ.04.7.20">yenāhūtaḥ saha sthitaḥ prasthito hatabhūmimānīto vā tamanuyuñjīta</p>
  <p xml:id="KAZ.04.7.21">ye cāsya hatabhūmāvāsannacarāstānekaikaśaḥ pṛcchetkenāyamihānīto hato vā kaḥ saśastraḥ saṃgūhamāna udvigno vā yuṣmābhirdṛṣṭaḥ iti</p>
  <p xml:id="KAZ.04.7.22">te yathā brūyustathānuyuñjīta</p>
  <lg xml:id="KAZ.04.7.23">
    <l xml:id="KAZ.04.7.23ab">anāthasya śarīrasthamupabhogaṃ paricchadam</l>
    <l xml:id="KAZ.04.7.23cd">vastraṃ veṣaṃ vibhūṣāṃ vā dṛṣṭvā tadvyavahāriṇaḥ</l>
  </lg>
  <lg xml:id="KAZ.04.7.24">
    <l xml:id="KAZ.04.7.24ab">anuyuñjīta saṃyogaṃ nivāsaṃ vāsakāraṇam</l>
    <l xml:id="KAZ.04.7.24cd">karma ca vyavahāraṃ ca tato mārgaṇamācaret</l>
  </lg>
  <lg xml:id="KAZ.04.7.25">
    <l xml:id="KAZ.04.7.25ab">rajjuśastraviṣairvāpi kāmakrodhavaśena yaḥ</l>
    <l xml:id="KAZ.04.7.25cd">ghātayetsvayamātmānaṃ strī vā pāpena mohitā</l>
  </lg>
  <lg xml:id="KAZ.04.7.26">
    <l xml:id="KAZ.04.7.26ab">rajjunā rājamārge tāṃścaṇḍālenāpakarṣayet</l>
    <l xml:id="KAZ.04.7.26cd">na śmaśānavidhisteṣāṃ na sambandhikriyāstathā</l>
  </lg>
  <lg xml:id="KAZ.04.7.27">
    <l xml:id="KAZ.04.7.27ab">bandhusteṣāṃ tu yaḥ kuryātpretakāryakriyāvidhim</l>
    <l xml:id="KAZ.04.7.27cd">tadgatiṃ sa caretpaścātsvajanādvā pramucyate</l>
  </lg>
  <lg xml:id="KAZ.04.7.28">
    <l xml:id="KAZ.04.7.28ab">saṃvatsareṇa patati patitena samācaran</l>
    <l xml:id="KAZ.04.7.28cd">yājanādhyāpanād yaunāttaiścānyo'pi samācaran</l>
  </lg>
</div>

<div n="4.8">
  <p xml:id="KAZ.04.8.01">muṣitasaṃnidhau bāhyānāmabhyantarāṇāṃ ca sākṣiṇāmabhiśastasya deśajātigotranāmakarmasārasahāyanivāsānanuyuñjīta</p>
  <p xml:id="KAZ.04.8.02">tāṃścāpadeśaiḥ pratisamānayet</p>
  <p xml:id="KAZ.04.8.03">tataḥ pūrvasyāhnaḥ pracāraṃ rātrau nivāsaṃ ca (cā) grahaṇādityanuyuñjīta</p>
  <p xml:id="KAZ.04.8.04">tasyāpasārapratisaṃdhāne śuddhaḥ syāt anyathā karmaprāptaḥ</p>
  <p xml:id="KAZ.04.8.05">trirātrādūrdhvamagrāhyaḥ śaṅkitakaḥ pṛcchābhāvādanyatropakaraṇadarśanāt</p>
  <p xml:id="KAZ.04.8.06">acoraṃ cora ityabhivyāharataścorasamo daṇḍaḥ coraṃ pracchādayataśca</p>
  <p xml:id="KAZ.04.8.07">coreṇābhiśasto vairadveṣābhyāmapadiṣṭakaḥ śuddhaḥ syāt</p>
  <p xml:id="KAZ.04.8.08">śuddhaṃ parivāsayataḥ pūrvaḥ sāhasadaṇḍaḥ</p>
  <p xml:id="KAZ.04.8.09">śaṅkāniṣpannamupakaraṇamantrisahāyarūpavaiyāvṛtyakarānniṣpādayet</p>
  <p xml:id="KAZ.04.8.10">karmaṇaśca pradeśadravyādānāṃśavibhāgaiḥ pratisamānayet</p>
  <p xml:id="KAZ.04.8.11">eteṣāṃ kāraṇānāmanabhisaṃdhāne vipralapantamacoraṃ vidyāt</p>
  <p xml:id="KAZ.04.8.12">dṛśyate hyacoro'pi coramārge yadṛcchayā saṃnipāte coraveṣaśastrabhāṇḍasāmānyena gṛhyamāṇaścorabhāṇḍasyopavāsena vā yathāṇimāṇḍavyaḥ karmakleśabhayādacoraḥ coro'smi iti bruvāṇaḥ</p>
  <p xml:id="KAZ.04.8.13">tasmātsamāptakaraṇaṃ niyamayet</p>
  <p xml:id="KAZ.04.8.14">mandāparādhaṃ bālaṃ vṛddhaṃ vyādhitaṃ mattamunmattaṃ kṣutpipāsādhvaklāntamatyāśitamāmakāśitaṃ durbalaṃ vā na karma kārayet</p>
  <p xml:id="KAZ.04.8.15">tulya śīlapuṃścalīprāpāvikakathāvakāśabhojanadātṛbhirapasarpayet</p>
  <p xml:id="KAZ.04.8.16">evamatisaṃdadhyāt yathā vā nikṣepāpahāre vyākhyātam</p>
  <p xml:id="KAZ.04.8.17">āptadoṣaṃ karma kārayet na tveva striyaṃ garbhiṇīṃ sūtikāṃ vā māsāvaraprajātām</p>
  <p xml:id="KAZ.04.8.18">striyāstvardhakarma vākyānuyogo vā</p>
  <p xml:id="KAZ.04.8.19">brāhmaṇasya sattriparigrahaḥ śrutavatastapasvinaśca</p>
  <p xml:id="KAZ.04.8.20">tasyātikrama uttamo daṇḍaḥ kartuḥ kārayituśca karmaṇā vyāpādanena ca</p>
  <p xml:id="KAZ.04.8.21">vyāvahārikaṃ karmacatuṣkaṃ ṣaḍdaṇḍāḥ sapta kaśāḥ dvāv uparinibandhau udakanālikā ca</p>
  <p xml:id="KAZ.04.8.22">paraṃ pāpakarmaṇāṃ nava vetralatāḥ dvādaśa kaśāḥ dvāv ūruveṣṭau viṃśatirnaktamālalatāḥ dvātriṃśattalāḥ dvau vṛścikabandhau ullaṃbane ca dve sūcī hastasya yavāgūpītasya ekaparvadahanamaṅgulyāḥ snehapītasya pratāpanamekamahaḥ śiśirarātrau balbajāgraśayyā ca</p>
  <p xml:id="KAZ.04.8.23">ityaṣṭādaśakaṃ karma</p>
  <p xml:id="KAZ.04.8.24">tasyopakaraṇaṃ pramāṇaṃ praharaṇaṃ pradharaṇamavadhāraṇaṃ ca kharapaṭṭādāgamayet</p>
  <p xml:id="KAZ.04.8.25">divasāntaramekaikaṃ ca karma kārayet</p>
  <p xml:id="KAZ.04.8.26">pūrvakṛtāpadānaṃ pratijñāyāpaharantamekadeśadṛṣṭadravyaṃ karmaṇā rūpeṇa vā gṛhītaṃ rājakośamavastṛṇantaṃ karmavadhyaṃ vā rājavacanātsamastaṃ vyastamabhyastaṃ vā karma kārayet</p>
  <p xml:id="KAZ.04.8.27">sarvāparādheṣvapīḍanīyo brāhmaṇaḥ</p>
  <p xml:id="KAZ.04.8.28">tasyābhiśastāṅko lalāṭe syādvyavahārapatanāya steyo śvā manuṣyavadhe kabandhaḥ gurutalpe bhagaṃ surāpāne madyadhvajaḥ</p>
  <lg xml:id="KAZ.04.8.29">
    <l xml:id="KAZ.04.8.29ab">brāhmaṇaṃ pāpakarmāṇamudghuṣyāṅkakṛtavraṇam</l>
    <l xml:id="KAZ.04.8.29cd">kuryānnirviṣayaṃ rājā vāsayedākareṣu vā</l>
  </lg>
</div>

<div n="4.9">
  <p xml:id="KAZ.04.9.01">samāhartṛpradeṣṭāraḥ pūrvamadhyakṣāṇāmadhyakṣapuruṣāṇāṃ ca niyamanaṃ kuryuḥ</p>
  <p xml:id="KAZ.04.9.02">khanisārakarmāntebhyaḥ sāraṃ ratnaṃ vāpaharataḥ śuddhavadhaḥ</p>
  <p xml:id="KAZ.04.9.03">phalgudravyakarmāntebhyaḥ phalgu dravyamupaskaraṃ vā pūrvaḥ sāhasadaṇḍaḥ</p>
  <p xml:id="KAZ.04.9.04">paṇyabhūmibhyo vā rājapaṇyaṃ māṣamūlyādūrdhvamāpādamūlyādityapaharato dvādaśapaṇo daṇḍaḥ ādvipādamūlyāditi caturviṃśatipaṇaḥ ātripādamūlyāditi ṣaṭtriṃśatpaṇaḥ āpaṇamūlyādityaṣṭacatvāriṃśatpaṇaḥ ādvipaṇamūlyāditi pūrvaḥ sāhasadaṇḍaḥ ācatuṣpaṇamūlyāditi madhyamaḥ āṣṭapaṇamūlyādityuttamaḥ ādaśapaṇamūlyāditi vadhaḥ</p>
  <p xml:id="KAZ.04.9.05">koṣṭhapaṇyakupyāyudhāgārebhyaḥ kupyabhāṇḍopaskarāpahāreṣvardhamūlyeṣu eta eva daṇḍāḥ</p>
  <p xml:id="KAZ.04.9.06">kośabhāṇḍāgārākṣaśālābhyaścaturbhāgamūlyeṣu eta eva dviguṇā daṇḍāḥ</p>
  <p xml:id="KAZ.04.9.07">corāṇāmabhipradharṣaṇe citro ghātaḥ</p>
  <p xml:id="KAZ.04.9.08">iti rājaparigraheṣu vyākhyātam</p>
  <p xml:id="KAZ.04.9.09">bāhyeṣu tu pracchannamahani kṣetrakhalaveśmāpaṇebhyaḥ kupyabhāṇḍamupaskaraṃ vā māṣamūlyādūrdhvamāpādamūlyādityapaharatastripaṇo daṇḍaḥ gomayapradehena vā pralipyāvaghoṣaṇamādvipādamūlyāditi ṣaṭpaṇaḥ gomayabhasmanā vā pralipyāvaghoṣaṇamātripādamūlyāditi navapaṇaḥ gomayabhasmanā vā pralipyāvaghoṣaṇaṃ śarāvamekhalayā vā āpaṇamūlyāditi dvādaśapaṇaḥ muṇḍanaṃ pravrājanaṃ vā ādvipaṇamūlyāditi caturviṃśatipaṇaḥ muṇḍasyeṣṭakāśakalena pravrājanaṃ vā ācatuṣpaṇamūlyāditi ṣaṭtriṃśatpaṇah āpañcapaṇamūlyādityaṣṭacatvāriṃśatpaṇaḥ ādaśapaṇamūlyāditi pūrvaḥ sāhasadaṇḍah āviṃśatipaṇamūlyāditdviśatah ātriṃśatpaṇamūlyāditi pañcaśatah ācatvāriṃśatpaṇamūlyāditi sāhasrah āpañcāśatpaṇamūlyāditi vadhaḥ</p>
  <p xml:id="KAZ.04.9.10">prasahya divā rātrau vāntaryāmikamapaharato'rdhamūlyeṣu eta eva daṇḍāḥ</p>
  <p xml:id="KAZ.04.9.11">prasahya divā rātrau vā saśastrasyāpaharataścaturbhāgamūlyeṣu eta eva dviguṇā daṇḍāḥ</p>
  <p xml:id="KAZ.04.9.12">kuṭuṃbikādhyakṣamukhyasvāmināṃ kūṭaśāsanamudrākarmasu pūrvamadhyottamavadhā daṇḍāḥ yathāparādhaṃ vā</p>
  <p xml:id="KAZ.04.9.13">dharmasthaścedvivadamānaṃ puruṣaṃ tarjayati bhartsayatyapasārayatyabhigrasate vā pūrvamasmai sāhasadaṇḍaṃ kuryāt vākpāruṣye dviguṇam</p>
  <p xml:id="KAZ.04.9.14">pṛcchyaṃ na pṛcchati apṛcchyaṃ pṛcchati pṛṣṭvā vā visṛjati śikṣayati smārayati pūrvaṃ dadāti vā iti madhyamamasmai sāhasadaṇḍaṃ kuryāt</p>
  <p xml:id="KAZ.04.9.15">deyaṃ deśaṃ na pṛcchati adeyaṃ deśaṃ pṛcchati kāryamadeśenātivāhayati chalenātiharati kālaharaṇena śrāntamapavāhayati mārgāpannaṃ vākyamutkramayati matisāhāyyaṃ sākṣibhyo dadāti tāritānuśiṣṭaṃ kāryaṃ punarapi gṛhṇāti uttamamasmai sāhasadaṇḍaṃ kuryāt</p>
  <p xml:id="KAZ.04.9.16">punaraparādhe dviguṇaṃ sthānādvyavaropaṇaṃ ca</p>
  <p xml:id="KAZ.04.9.17">lekhakaśceduktaṃ na likhati anuktaṃ likhati duruktamupalikhati sūktamullikhati arthotpattiṃ vā vikalpayati iti pūrvamasmai sāhasadaṇḍaṃ kuryād yathāparādhaṃ vā</p>
  <p xml:id="KAZ.04.9.18">dharmasthaḥ pradeṣṭā vā hairaṇyadaṇḍamadaṇḍye kṣipati kṣepadviguṇamasmai daṇḍaṃ kuryāt hīnātiriktāṣṭaguṇaṃ vā</p>
  <p xml:id="KAZ.04.9.19">śarīradaṇḍaṃ kṣipati śārīrameva daṇḍaṃ bhajeta niṣkrayadviguṇaṃ vā</p>
  <p xml:id="KAZ.04.9.20">yaṃ vā bhūtamarthaṃ nāśayati abhūtamarthaṃ karoti tadaṣṭaguṇaṃ daṇḍaṃ dadyāt</p>
  <p xml:id="KAZ.04.9.21">dharmasthīye cārake bandhanāgāre vā śayyāsanabhojanoccārasaṃcārarodhabandhaneṣu tripaṇottarā daṇḍāḥ kartuḥ kārayituśca</p>
  <p xml:id="KAZ.04.9.22">cārakādabhiyuktaṃ muñcato niṣpātayato vā madhyamaḥ sāhasadaṇḍaḥ abhiyogadānaṃ ca bandhanāgārātsarvasvaṃ vadhaśca</p>
  <p xml:id="KAZ.04.9.23">bandhanāgārādhyakṣasya saṃruddhakamanākhyāya cārayataścaturviṃśatipaṇo daṇḍaḥ karma kārayato dviguṇaḥ sthānānyatvaṃ gamayato'nnapānaṃ vā rundhataḥ ṣaṇṇavatirdaṇḍaḥ parikleśayata utkoṭayato vā madhyamaḥ sāhasadaṇḍaḥ ghnataḥ sāhasraḥ</p>
  <p xml:id="KAZ.04.9.24">parigṛhītāṃ dāsīmāhitikāṃ vā saṃruddhikāmadhicarataḥ pūrvaḥ sāhasadaṇḍaḥ coraḍāmarikabhāryāṃ madhyamaḥ saṃruddhikāmāryāmuttamaḥ</p>
  <p xml:id="KAZ.04.9.25">saṃruddhasya vā tatraiva ghātaḥ</p>
  <p xml:id="KAZ.04.9.26">tadevākṣaṇagṛhītāyāmāryāyāṃ vidyātdāsyāṃ pūrvaḥ sāhasadaṇḍaḥ</p>
  <p xml:id="KAZ.04.9.27">cārakamabhittvā niṣpātayato madhyamaḥ bhittvā vadhaḥ bandhanāgārātsarvasvaṃ vadhaśca</p>
  <lg xml:id="KAZ.04.9.28">
    <l xml:id="KAZ.04.9.28ab">evamarthacarānpūrvaṃ rājā daṇḍena śodhayet</l>
    <l xml:id="KAZ.04.9.28cd">śodhayeyuśca śuddhāste paurajānapadāndamaiḥ</l>
  </lg>
</div>

<div n="4.10">
  <p xml:id="KAZ.04.10.01">dakṣiṇahastavadhaścatuḥśato vā daṇḍaḥ caturthe yathākāmī vadhaḥ</p>
  <p xml:id="KAZ.04.10.02">pañcaviṃśatipaṇāvareṣu kukkuṭanakulamārjāraśvasūkarasteyeṣu hiṃsāyāṃ vā catuṣpañcāśatpaṇo daṇḍaḥ nāsāgracchedanaṃ vā caṇḍālāraṇyacarāṇāmardhadaṇḍāḥ</p>
  <p xml:id="KAZ.04.10.03">pāśajālakūṭāvapāteṣu baddhānāṃ mṛgapaśupakṣivyālamatsyānāmādāne tacca tāvacca daṇḍaḥ</p>
  <p xml:id="KAZ.04.10.04">mṛgadravyavanānmṛgadravyāpahāre śātyo daṇḍaḥ</p>
  <p xml:id="KAZ.04.10.05">biṃbavihāramṛgapakṣisteye hiṃsāyāṃ vā dviguṇo daṇḍaḥ</p>
  <p xml:id="KAZ.04.10.06">kāruśilpikuśīlavatapasvināṃ kṣudrakadravyāpahāre śatyo daṇḍaḥ sthūlakadravyāpahāre dviśataḥ kṛṣidravyāpahāre ca</p>
  <p xml:id="KAZ.04.10.07">durgamakṛtapraveśasya praviśataḥ prākāracchidrādvā nikṣepaṃ gṛhītvāpasarataḥ kāṇḍarāvadho dviśāto vā daṇḍaḥ</p>
  <p xml:id="KAZ.04.10.08">cakrayuktaṃ nāvaṃ kṣudrapaśuṃ vāpaharata ekapādavadhaḥ triśato vā daṇḍaḥ</p>
  <p xml:id="KAZ.04.10.09">kūṭakākaṇyakṣārālāśalākāhastaviṣamakāriṇa ekahastavadhaḥ catuḥśato vā daṇḍaḥ</p>
  <p xml:id="KAZ.04.10.10">stenapāradārikayoḥ sācivyakarmaṇi striyāḥ saṃgṛhītāyāśca karṇanāsācchedanam pañcaśato vā daṇḍaḥ puṃṣo dviguṇaḥ</p>
  <p xml:id="KAZ.04.10.11">mahāpaśumekaṃ dāsaṃ dāsīṃ vāpaharataḥ pretabhāṇḍaṃ vā vikrīṇānasya dvipādavadhaḥ ṣaṭchato vā daṇḍaḥ</p>
  <p xml:id="KAZ.04.10.12">varṇottamānāṃ gurūṇāṃ ca hastapādalaṅghane rājayānavāhanādyārohaṇe caikahastapādavadhaḥ saptaśato vā daṇḍaḥ</p>
  <p xml:id="KAZ.04.10.13">śūdrasya brāhmaṇavādino devadravyamavastṛṇato rājadviṣṭamādiśato dvinetrabhedinaśca yogāñjanenāndhatvamaṣṭaśato vā daṇḍaḥ</p>
  <p xml:id="KAZ.04.10.14">coraṃ pāradārikaṃ vā mokṣayato rājaśāsanamūnamatiriktaṃ vā likhataḥ kanyāṃ dāsīṃ vā sahiraṇyamaparahataḥ kūṭavyavahāriṇo vimāṃsavikrayiṇaśca vāmahastadvipādavadho navaśato vā daṇḍaḥ</p>
  <p xml:id="KAZ.04.10.15">mānuṣamāṃsavikraye vadhaḥ</p>
  <p xml:id="KAZ.04.10.16">devapaśupratimāmanuṣyakṣetragṛhahiraṇyasuvarṇaratnasasyāpahāriṇa uttamo daṇḍaḥ śuddhavadho vā</p>
  <lg xml:id="KAZ.04.10.17">
    <l xml:id="KAZ.04.10.17ab">puruṣaṃ cāparādhaṃ ca kāraṇaṃ gurulāghavam</l>
    <l xml:id="KAZ.04.10.17cd">anubandhaṃ tadātvaṃ ca deśakālau samīkṣya ca</l>
  </lg>
  <lg xml:id="KAZ.04.10.18">
    <l xml:id="KAZ.04.10.18ab">uttamāvaramadhyatvaṃ pradeṣṭā daṇḍakarmaṇi</l>
    <l xml:id="KAZ.04.10.18cd">rājñaśca prakṛtīnāṃ ca kalpayedantarā sthitaḥ</l>
  </lg>
</div>

<div n="4.11">
  <p xml:id="KAZ.04.11.01">kalahe ghnataḥ puruṣaṃ citro ghātaḥ</p>
  <p xml:id="KAZ.04.11.02">saptarātrasyāntarmṛte śuddhavadhaḥ pakṣasyāntaruttamaḥ māsasyāntaḥ pañcaśataḥ samutthānavyayaśca</p>
  <p xml:id="KAZ.04.11.03">śastreṇa praharata uttamo daṇḍaḥ</p>
  <p xml:id="KAZ.04.11.04">madena hastavadhaḥ mohena dviśataḥ</p>
  <p xml:id="KAZ.04.11.05">vadhe vadhaḥ</p>
  <p xml:id="KAZ.04.11.06">prahāreṇa garbhaṃ pātayata uttamo daṇḍaḥ bhaiṣajyena madhyamaḥ parikleśena pūrvaḥ sāhasadaṇḍaḥ</p>
  <p xml:id="KAZ.04.11.07">prasabhastrīpuruṣaghātakābhisārakanigrāhakāvaghoṣakāvaskandakopavedhakānpathiveśmapratirodhakān rājahastyaśvarathānāṃ hiṃsakān stenānvā śūlānārohayeyuḥ</p>
  <p xml:id="KAZ.04.11.08">yaścaināndahedapanayedvā sa tameva daṇḍaṃ labheta sāhasamuttamaṃ vā</p>
  <p xml:id="KAZ.04.11.09">hiṃsrastenānāṃ bhaktavāsopakaraṇāgnimantradānavaiyāvṛtyakarmasūttamo daṇḍaḥ paribhāṣaṇamavijñāte</p>
  <p xml:id="KAZ.04.11.10">hiṃsrastenānāṃ putradāramasamantraṃ visṛjetsamantramādadīta</p>
  <p xml:id="KAZ.04.11.11">rājyakāmukamantaḥpurapradharṣakamaṭavyamitrotsāhakaṃ durgarāṣṭradaṇḍakopakaṃ vā śirohastapradīpikaṃ ghātayet</p>
  <p xml:id="KAZ.04.11.12">brāhmaṇaṃ tamaḥ praveśayet</p>
  <p xml:id="KAZ.04.11.13">mātṛpitṛputrabhrātrācāryatapasvighātakaṃ vātvagśiraḥprādīpikaṃ ghātayet</p>
  <p xml:id="KAZ.04.11.14">teṣāmākrośe jihvācchedaḥ aṅgābhiradane tadaṅgānmocyaḥ</p>
  <p xml:id="KAZ.04.11.15">yadṛcchāghāte puṃsaḥ paśuyūthasteye ca śuddhavadhaḥ</p>
  <p xml:id="KAZ.04.11.16">daśāvaraṃ ca yūthaṃ vidyāt</p>
  <p xml:id="KAZ.04.11.17">udakadhāraṇaṃ setuṃ bhindatastatraivāpsu nimajjanamanudakamuttamaḥ sāhasadaṇḍaḥ bhagnotsṛṣṭakaṃ madhyamaḥ</p>
  <p xml:id="KAZ.04.11.18">viṣadāyakaṃ puruṣaṃ striyaṃ ca puruṣaghnīmapaḥ praveśayedagarbhiṇīṃ garbhiṇīṃ māsāvaraprajātām</p>
  <p xml:id="KAZ.04.11.19">patiguruprajāghātikāmagniviṣadāṃ saṃdhicchedikāṃ vā gobhiḥ pāṭayet</p>
  <p xml:id="KAZ.04.11.20">vivītakṣetrakhalaveśmadravyahastivanādīpikamagninā dāhayet</p>
  <p xml:id="KAZ.04.11.21">rājākrośakamantrabhedakayoraniṣṭapravṛttikasya brāhmaṇamahānasāvalehinaśca jihvāmutpāṭayet</p>
  <p xml:id="KAZ.04.11.22">praharaṇāvaraṇastenamanāyudhīyamiṣubhirghātayet</p>
  <p xml:id="KAZ.04.11.23">āyudhīyasyottamaḥ</p>
  <p xml:id="KAZ.04.11.24">meḍhraphalopaghātinastadevacchedayet</p>
  <p xml:id="KAZ.04.11.25">jihvānāsopaghāte saṃdaṃśavadhaḥ</p>
  <lg xml:id="KAZ.04.11.26">
    <l xml:id="KAZ.04.11.26ab">ete śāstreṣvanugatāḥ kleśadaṇḍā mahātmanām</l>
    <l xml:id="KAZ.04.11.26cd">akliṣṭānāṃ tu pāpānāṃ dharmyaḥ śuddhavadhaḥ smṛtaḥ</l>
  </lg>
</div>

<div n="4.12">
  <p xml:id="KAZ.04.12.01">savarṇāmaprāptaphalāṃ prakurvato hastavadhaḥ catuḥśato vā daṇḍaḥ</p>
  <p xml:id="KAZ.04.12.02">mṛtāyāṃ vadhaḥ</p>
  <p xml:id="KAZ.04.12.03">prāptaphalāṃ prakurvato madhyamāpradeśinīvadho dviśato vā daṇḍaḥ</p>
  <p xml:id="KAZ.04.12.04">pituścāvahīnaṃ dadyāt</p>
  <p xml:id="KAZ.04.12.05">na ca prākāmyamakāmāyāṃ labbheta</p>
  <p xml:id="KAZ.04.12.06">sakāmāyāṃ catuṣpañcāśatpaṇo daṇḍaḥ striyāstvardhadaṇḍaḥ</p>
  <p xml:id="KAZ.04.12.07">paraśulkāvaruddhāyāṃ hastavadhaḥ catuḥśato vā daṇḍaḥ śulkadānaṃ ca</p>
  <p xml:id="KAZ.04.12.08">saptārtavaprajātāṃ varaṇādūrdhvamalabhamānaḥ prakṛtya prākāmī syāt na ca pituravahīnaṃ dadyāt</p>
  <p xml:id="KAZ.04.12.09">ṛtupratirodhibhiḥ svāmyādapakrāmati</p>
  <p xml:id="KAZ.04.12.10">trivarṣaprajātārtavāyāstulyo gantumadoṣaḥ tataḥ paramatulyo'pyanalaṃkṛtāyāḥ</p>
  <p xml:id="KAZ.04.12.11">pitṛdravyādāne steyaṃ bhajeta</p>
  <p xml:id="KAZ.04.12.12">paramuddiśyānyasya vindato dviśato daṇḍaḥ</p>
  <p xml:id="KAZ.04.12.13">na ca prākāṃyamakāmāyāṃ labheta</p>
  <p xml:id="KAZ.04.12.14">kanyāmanyāṃ darśayitvānyāṃ prayacchataḥ śatyo daṇḍastulyāyām hīnāyāṃ dviguṇaḥ</p>
  <p xml:id="KAZ.04.12.15">prakarmaṇyakumāryāścatuṣpañcāśatpaṇo daṇḍaḥ śulkavyayakarmaṇī ca pratidadyāt</p>
  <p xml:id="KAZ.04.12.16">avasthāya tajjātaṃ paścātkṛtā dviguṇaṃ dadyāt</p>
  <p xml:id="KAZ.04.12.17">anyaśoṇitopadhāne dviśato daṇḍaḥ mithyābhiśaṃsinaśca puṃsaḥ</p>
  <p xml:id="KAZ.04.12.18">śulkavyayakarmaṇī ca jīyeta</p>
  <p xml:id="KAZ.04.12.19">na ca prākāṃyamakāmāyāṃ labheta</p>
  <p xml:id="KAZ.04.12.20">strīprakṛtā sakāmā samānā dvādaśapaṇaṃ daṇḍaṃ dadyātprakartrī dviguṇam</p>
  <p xml:id="KAZ.04.12.21">akāmāyāḥ śatyo daṇḍa ātmarāgārthaṃ śulkadānaṃ ca</p>
  <p xml:id="KAZ.04.12.22">svayaṃ prakṛtā rājadāsyaṃ gacchet</p>
  <p xml:id="KAZ.04.12.23">bahirgrāmasya prakṛtāyāṃ mithyābhiśaṃsane ca dviguṇo daṇḍaḥ</p>
  <p xml:id="KAZ.04.12.24">prasahya kanyāmapaharato dviśataḥ sasuvarṇāmuttamaḥ</p>
  <p xml:id="KAZ.04.12.25">bahūnāṃ kanyāpahāriṇāṃ pṛthag yathoktā daṇḍāḥ</p>
  <p xml:id="KAZ.04.12.26">gaṇikāduhitaraṃ prakurvataścatuṣpañcāśatpaṇo daṇḍaḥ śulkaṃ māturbhogaḥ ṣoḍaśaguṇaḥ</p>
  <p xml:id="KAZ.04.12.27">dāsasya dāsyā vā duhitaramadāsīṃ prakurvataścaturviṃśatipaṇo daṇḍaḥ śulkābandhyadānaṃ ca</p>
  <p xml:id="KAZ.04.12.28">niṣkrayānurūpāṃ dāsīṃ prakurvato dvādaśapaṇo daṇḍo vastrābandhyadānaṃ ca</p>
  <p xml:id="KAZ.04.12.29">sācivyāvakāśadāne kartṛsamo daṇḍaḥ</p>
  <p xml:id="KAZ.04.12.30">proṣitapatikāmapacarantīṃ patibandhustatpuruṣo vā saṃgṛhṇīyāt</p>
  <p xml:id="KAZ.04.12.31">saṃgṛhītā patimākāṅkṣeta</p>
  <p xml:id="KAZ.04.12.32">patiścetkṣameta visṛjyetobhayam</p>
  <p xml:id="KAZ.04.12.33">akṣamāyāṃ striyāḥ karṇanāsācchedanam vadhaṃ jāraśca prāpnuyāt</p>
  <p xml:id="KAZ.04.12.34">jāraṃ cora ityabhiharataḥ pañcaśato daṇḍaḥ hiraṇyena muñcatastadaṣṭaguṇaḥ</p>
  <p xml:id="KAZ.04.12.35">keśākeśikaṃ saṃgrahaṇamupaliṅganādvā śarīropabhogānām tajjātebhyaḥ (tajjñātebhyaḥ) strīvacanādvā</p>
  <p xml:id="KAZ.04.12.36">paracakrāṭavīhṛtāmoghapravyūḍhāmaraṇyeṣu durbhikṣe vā tyaktāṃ pretabhāvotsṛṣṭāṃ vā parastriyaṃ nistārayitvā yathāsaṃbhāṣitaṃ samupabhuñjīta</p>
  <p xml:id="KAZ.04.12.37">jātiviśiṣṭāmakāmāmapatyavatīṃ niṣkrayeṇa dadyāt</p>
  <lg xml:id="KAZ.04.12.38">
    <l xml:id="KAZ.04.12.38ab">corahastānnadīvegāddurbhikṣāddeśavibhramāt</l>
    <l xml:id="KAZ.04.12.38cd">nistārayitvā kāntārānnaṣṭāṃ tyaktāṃ mṛteti vā</l>
  </lg>
  <lg xml:id="KAZ.04.12.39">
    <l xml:id="KAZ.04.12.39ab">bhuñjīta striyamanyeṣāṃ yathāsaṃbhāṣitaṃ naraḥ</l>
    <l xml:id="KAZ.04.12.39cd">na tu rājapratāpena pramuktāṃ svajanena vā</l>
  </lg>
  <lg xml:id="KAZ.04.12.40">
    <l xml:id="KAZ.04.12.40ab">na cottamāṃ na cākāmāṃ pūrvāpatyavatīṃ na ca</l>
    <l xml:id="KAZ.04.12.40cd">īdṛśīṃ tvanurūpeṇa niṣkrayeṇāpavāhayet</l>
  </lg>
</div>

<div n="4.13">
  <p xml:id="KAZ.04.13.01">brāhmaṇamapeyamabhakṣyaṃ vā grāsayata uttamo daṇḍaḥ kṣatriyaṃ madhyamaḥ vaiśyaṃ pūrvaḥ sāhasadaṇḍaḥ śūdraṃ catuṣpañcāśatpaṇo daṇḍaḥ</p>
  <p xml:id="KAZ.04.13.02">svayaṃ grasitāro nirviṣayāḥ kāryāḥ</p>
  <p xml:id="KAZ.04.13.03">paragṛhābhigamane divā pūrvaḥ sāhasadaṇḍaḥ rātrau madhyamaḥ</p>
  <p xml:id="KAZ.04.13.04">divā rātrau vā saśastrasya praviśata uttamo daṇḍaḥ</p>
  <p xml:id="KAZ.04.13.05">bhikṣukavaidehakau mattonmattau balādāpadi cātisaṃnikṛṣṭāḥ pravṛttapraveśāścādaṇḍyāḥ anyatra pratiṣedhāt</p>
  <p xml:id="KAZ.04.13.06">svaveśmano virātrādūrdhvaṃ parivāramārohataḥ pūrvaḥ sāhasadaṇḍaḥ paraveśmano madhyamaḥ grāmārāmavāṭabhedinaśca</p>
  <p xml:id="KAZ.04.13.07">grāmeṣvantaḥ sārthikā jñātasārā vaseyuḥ</p>
  <p xml:id="KAZ.04.13.08">muṣitaṃ pravāsitaṃ caiṣāmanirgataṃ rātrau grāmasvāmī dadyāt</p>
  <p xml:id="KAZ.04.13.09">grāmāntareṣu vā muṣitaṃ pravāsitaṃ vivītādhyakṣo dadyāt</p>
  <p xml:id="KAZ.04.13.10">avivītānāṃ corarajjukaḥ</p>
  <p xml:id="KAZ.04.13.11">tathāpyaguptānāṃ sīmāvarodhena vicayaṃ dadyuḥ</p>
  <p xml:id="KAZ.04.13.12">asīmāvarodhe pañcagrāmī daśagrāmī vā</p>
  <p xml:id="KAZ.04.13.13">durbalaṃ veśma śakaṭamanuttabdhamūrdhastaṃbhaṃ śastramanapāśrayamapraticchannaṃ śvabhraṃ kūpaṃ kūṭāvapātaṃ vā kṛtvā hiṃsāyāṃ daṇḍapāruṣyaṃ vidyāt</p>
  <p xml:id="KAZ.04.13.14">vṛkṣacchedane daṃyaraśmiharaṇe catuṣpadānāmadāntasevane vāhane vā kāṣṭhaloṣṭapāṣāṇadaṇḍabāṇabāhuvikṣepaṇeṣu yāne hastinā ca smaghaṭṭane apehi iti prakośannadaṇḍyaḥ</p>
  <p xml:id="KAZ.04.13.15">hastinā roṣitena hato droṇānnaṃ madyakuṃbhaṃ mālyānulepanaṃ dantapramārjanaṃ ca paṭaṃ dadyāt</p>
  <p xml:id="KAZ.04.13.16">aśvamedhāvabhṛthasnānena tulyo hastinā vadha iti pādaprakṣālanam</p>
  <p xml:id="KAZ.04.13.17">udāsīnavadhe yāturuttamo daṇḍaḥ</p>
  <p xml:id="KAZ.04.13.18">śṛṅgiṇā daṃṣṭriṇā vā hiṃsyamānamamokṣayataḥ svāminaḥ pūrvaḥ sāhasadaṇḍaḥ pratikruṣṭasya dviguṇaḥ</p>
  <p xml:id="KAZ.04.13.19">śṛṅgidaṃṣṭribhyāmanyonyaṃ ghātayatastacca tāvacca daṇḍaḥ</p>
  <p xml:id="KAZ.04.13.20">devapaśumṛṣabhamukṣāṇaṃ gokumārīṃ vā vāhayataḥ pañcaśato daṇḍaḥ pravāsayata uttamaḥ</p>
  <p xml:id="KAZ.04.13.21">lomadohavāhanaprajananopakāriṇāṃ kṣudrapaśūnāmadāne tacca tāvacca daṇḍaḥ pravāsane ca anyatra devapitṛkāryebhyaḥ</p>
  <p xml:id="KAZ.04.13.22">chinnanasyaṃ bhagnayugaṃ tiryakpratimukhāgataṃ pratyāsaradvā cakrayuktaṃ yātā paśumanuṣyasaṃbādhe vā hiṃsāyāmadaṇḍyaḥ</p>
  <p xml:id="KAZ.04.13.23">anyathā yathoktaṃ mānuṣaprāṇihiṃsāyāṃ daṇḍamabhyāvahet</p>
  <p xml:id="KAZ.04.13.24">amānuṣaprāṇivadhe prāṇidānaṃ ca</p>
  <p xml:id="KAZ.04.13.25">bāle yātari yānasthaḥ svāmī daṇḍyaḥ asvāmini yānasthaḥ prāptavyavahāro vā yātā</p>
  <p xml:id="KAZ.04.13.26">bālādhiṣṭhitamapuruṣaṃ vā yānaṃ rājā haret</p>
  <p xml:id="KAZ.04.13.27">kṛtyābhicārābhyāṃ yatparamāpādayettadāpādayitavyaḥ</p>
  <p xml:id="KAZ.04.13.28">kāmaṃ bhāryāyāmanicchantyāṃ kanyāyāṃ vā dārārthino bhartari bhāryāyā vā saṃvadanakaraṇam</p>
  <p xml:id="KAZ.04.13.29">anyathāhiṃsāyāṃ madhyamaḥ sāhasadaṇḍaḥ</p>
  <p xml:id="KAZ.04.13.30">mātāpitrorbhaginīṃ mātulānīmācāryāṇīṃ snuṣāṃ duhitaraṃ bhaginīṃ vādhicaratastriliṅgacchedanaṃ vadhaśca</p>
  <p xml:id="KAZ.04.13.31">sakāmā tadeva labheta dāsaparicārakāhitakabhuktā ca</p>
  <p xml:id="KAZ.04.13.32">brāhmaṇyāmaguptāyāṃ kṣatriyasyottamaḥ sarvasvaṃ vaiśyasya śūdraḥ kaṭāgninā dahyeta</p>
  <p xml:id="KAZ.04.13.33">sarvatra rājabhāryāgamane kuṃbhīpākaḥ</p>
  <p xml:id="KAZ.04.13.34">śvapākīgamane kṛtakabandhāṅkaḥ paraviṣayaṃ gacchet śvapākatvaṃ vā śūdraḥ</p>
  <p xml:id="KAZ.04.13.35">śvapākasyāryāgamane vadhaḥ striyāḥ karṇanāsācchedanam</p>
  <p xml:id="KAZ.04.13.36">pravrajitāgamane caturviṃśatipaṇo daṇḍaḥ</p>
  <p xml:id="KAZ.04.13.37">sakāmā tadeva labheta</p>
  <p xml:id="KAZ.04.13.38">rūpājīvāyāḥ prasahyopabhoge dvādaśapaṇo daṇḍaḥ</p>
  <p xml:id="KAZ.04.13.39">bahūnāmekāmadhicaratāṃ pṛthakcaturviṃśatipaṇo daṇḍaḥ</p>
  <p xml:id="KAZ.04.13.40">striyamayonau gacchataḥ pūrvaḥ sāhasadaṇḍaḥ puruṣamadhimehataśca</p>
  <lg xml:id="KAZ.04.13.41">
    <l xml:id="KAZ.04.13.41ab">maithune dvādaśapaṇastiryagyoniṣvanātmanaḥ</l>
    <l xml:id="KAZ.04.13.41cd">daivatapratimānāṃ ca gamane dviguṇaḥ smṛtaḥ</l>
  </lg>
  <lg xml:id="KAZ.04.13.42">
    <l xml:id="KAZ.04.13.42ab">adaṇḍyadaṇḍane rājño daṇḍastriṃśadguṇo'ṃbhasi</l>
    <l xml:id="KAZ.04.13.42cd">varuṇāya pradātavyo brāhmaṇebhyastataḥ param</l>
  </lg>
  <lg xml:id="KAZ.04.13.43">
    <l xml:id="KAZ.04.13.43ab">tena tatpūyate pāpaṃ rājño daṇḍāpacārajam</l>
    <l xml:id="KAZ.04.13.43cd">śāstā hi varuṇo rājñāṃ mithyā vyācaratāṃ nṛṣu</l>
  </lg>
</div>

<div n="5.1">
  <p xml:id="KAZ.05.1.01">durgarāṣṭrayoḥ kaṇṭakaśodhanamuktam</p>
  <p xml:id="KAZ.05.1.02">rājarājyayorvakṣyāmaḥ</p>
  <p xml:id="KAZ.05.1.03">rājānamavagṛhyopajīvinaḥ śatrusādhāraṇā vā ye mukhyāsteṣu gūḍhapuruṣapraṇidhiḥ kṛtyapakṣopagraho vā siddhiḥ yathoktaṃ purastādupajāpo'pasarpo vā yathā pāragrāmike vakṣyāmaḥ</p>
  <p xml:id="KAZ.05.1.04">rājyopaghātinastu vallabhāḥ saṃhatā vā ye mukhyāḥ prakāśamaśakyāḥ pratiṣeddhuṃ dūṣyāḥ teṣu dharmarucirupāṃśudaṇḍaṃ prayuñjīta</p>
  <p xml:id="KAZ.05.1.05">dūṣyamahāmātrabhrātaramasatkṛtaṃ sattrī protsāhya rājānaṃ darśayet</p>
  <p xml:id="KAZ.05.1.06">taṃ rājā dūṣyadravyopabhogātisargeṇa dūṣye vikramayet</p>
  <p xml:id="KAZ.05.1.07">śastreṇa rasena vā vikrāntaṃ tatraiva ghātayedbhrātṛghātako'yamiti</p>
  <p xml:id="KAZ.05.1.08">tena pāraśavaḥ paricārikāputraśca vyākhyātau</p>
  <p xml:id="KAZ.05.1.09">dūṣyaṃ mahāmātraṃ vā sattriprotsāhito bhrātā dāyaṃ yāceta</p>
  <p xml:id="KAZ.05.1.10">taṃ dūṣyagṛhapratidvāri rātrāv upaśayānamanyatra vā vasantaṃ tīkṣṇo hantā brūyād hato'yaṃ dāyakāmukaḥ iti</p>
  <p xml:id="KAZ.05.1.11">tato hatapakṣamupagṛhyetaraṃ nigṛhṇīyāt</p>
  <p xml:id="KAZ.05.1.12">dūṣyasamīpasthā vā sattriṇo bhrātaraṃ dāyaṃ yācamānaṃ ghātena paribhartsayeyuḥ</p>
  <p xml:id="KAZ.05.1.13">taṃ rātrau iti samānam</p>
  <p xml:id="KAZ.05.1.14">dūṣyamahāmātrayorvā yaḥ putraḥ pituḥ pitā vā putrasya dārānadhicarati bhrātā vā bhrātuḥ tayoḥ kāpaṭikamukhaḥ kalahaḥ pūrveṇa vyākhyātaḥ</p>
  <p xml:id="KAZ.05.1.15">dūṣyamahāmātraputramātmasaṃbhāvitaṃ vā sattrī rājaputrastvaṃ śatrubhayādiha nyasto'si ityupajapet</p>
  <p xml:id="KAZ.05.1.16">pratipannaṃ rājā rahasi pūjayetprāptayauvarājyakālaṃ tvāṃ mahāmātrabhayānnābhiṣiñcāmi iti</p>
  <p xml:id="KAZ.05.1.17">taṃ sattrī mahāmātravadhe yojayet</p>
  <p xml:id="KAZ.05.1.18">vikrāntaṃ tatraiva ghātayetpitṛghātako'yamiti</p>
  <p xml:id="KAZ.05.1.19">bhikṣukī vā dūṣyabhāryāṃ sāṃvadanikībhirauṣadhībhiḥ saṃvāsya rasenātisaṃdadhyāt</p>
  <p xml:id="KAZ.05.1.20">ityāpyaprayogaḥ</p>
  <p xml:id="KAZ.05.1.21">dūṣyamahāmātramaṭavīṃ paragrāmaṃ vā hantuṃ kāntāravyavahite vā deśe rāṣṭrapālamantapālaṃ vā sthāpayituṃ nāgarasthānaṃ vā kupitamavagrāhituṃ sārthātivāhyaṃ pratyante vā sapratyādeyamādātuṃ phalgubalaṃ tīkṣṇayuktaṃ preṣayet</p>
  <p xml:id="KAZ.05.1.22">rātrau divā vā yuddhe pravṛtte tīkṣṇāḥ pratirodhakavyañjanā vā hanyuḥ abhiyoge hataḥ iti</p>
  <p xml:id="KAZ.05.1.23">yātrāvihāragato vā dūṣyamahāmātrāndarśanāyāhvayet</p>
  <p xml:id="KAZ.05.1.24">te gūḍhaśastraistīkṣṇaiḥ saha praviṣṭā madhyamakakṣyāyāmātmavicayamantaḥpraveśanārthaṃ dadyuḥ</p>
  <p xml:id="KAZ.05.1.25">tato dauvārikābhigṛhītāstīkṣṇāḥ dūṣyaprayuktāḥ sma iti brūyuḥ</p>
  <p xml:id="KAZ.05.1.26">te tadabhivikhyāpya dūṣyān hanyuḥ</p>
  <p xml:id="KAZ.05.1.27">tīkṣṇasthāne cānye vadhyāḥ</p>
  <p xml:id="KAZ.05.1.28">bahirvihāragato vā dūṣyānāsannāvāsānpūjayet</p>
  <p xml:id="KAZ.05.1.29">teṣāṃ devīvyañjanā vā duḥstrī rātrāvāvāseṣu gṛhyeteti samānaṃ pūrveṇa</p>
  <p xml:id="KAZ.05.1.30">dūṣyamahāmātraṃ vā sūdo bhakṣakāro vā te śobhanaḥ iti stavena bhakṣyabhojyaṃ yāceta bahirvā kvacidadhvagataḥ pānīyam</p>
  <p xml:id="KAZ.05.1.31">tadubhayaṃ rasena yojayitvā pratisvādane tāvevopayojayet</p>
  <p xml:id="KAZ.05.1.32">tadabhivikhyāpya rasadau iti ghātayet</p>
  <p xml:id="KAZ.05.1.33">abhicāraśīlaṃ vā siddhavyañjano godhākūrmakarkaṭakakūṭānāṃ lakṣaṇyānāmanyatamaprāśanena manorathānavāpsyasi iti grāhayet</p>
  <p xml:id="KAZ.05.1.34">pratipannaṃ karmaṇi rasena lohamusalairvā ghātayetkarmavyāpadā hataḥ iti</p>
  <p xml:id="KAZ.05.1.35">cikitsakavyañjano vā daurātmikamasādhyaṃ vā vyādhiṃ dūṣyasya sthāpayitvā bhaiṣajyāhārayogeṣu rasenātisaṃdadhyāt</p>
  <p xml:id="KAZ.05.1.36">sūdārālikavyañjanā vā praṇihitā dūṣyaṃ rasenātisaṃdadhyuḥ</p>
  <p xml:id="KAZ.05.1.37">ityupaniṣatpratiṣedhaḥ</p>
  <p xml:id="KAZ.05.1.38">ubhayadūṣyapratiṣedhastu</p>
  <p xml:id="KAZ.05.1.39">yatra dūṣyaḥ pratiṣeddhavyastatra dūṣyameva phalgubalatīkṣṇayuktaṃ preṣayet gaccha amuṣmindurge rāṣṭre vā sainyamutthāpaya hiraṇyaṃ vā vallabhādvā hiraṇyamāhāraya vallabhakanyāṃ vā prasahyānaya durgasetuvaṇikpathaśūnyaniveśakhanidravyahastivanakarmaṇāmanyatamadvā kāraya rāṣṭrapālyamantapālyaṃ vāyaśca tvā pratiṣedhayenna vā te sāhāyyaṃ dadyātsa bandhavyaḥ syāt iti</p>
  <p xml:id="KAZ.05.1.40">tathaivetareṣāṃ preṣayedamuṣyāvinayaḥ pratiṣeddhavyaḥ iti</p>
  <p xml:id="KAZ.05.1.41">tameteṣu kalahasthāneṣu karmapratighāteṣu vā vivadamānaṃ tīkṣṇāḥ śastraṃ pātayitvā pracchannaṃ hanyuḥ</p>
  <p xml:id="KAZ.05.1.42">tena doṣeṇetare niyantavyāḥ</p>
  <p xml:id="KAZ.05.1.43">purāṇāṃ grāmāṇāṃ kulānāṃ vā dūṣyāṇāṃ sīmākṣetrakhalaveśmamaryādāsu dravyopakaraṇasasyavāhanahiṃsāsu prekṣākṛtyotsaveṣu vā samutpanne kalahe tīkṣṇairutpādite vā tīkṣṇāḥ śastraṃ pātayitvā brūyuḥ evaṃ kriyante ye'munā kalahāyante iti</p>
  <p xml:id="KAZ.05.1.44">tena doṣeṇetare niyantavyāḥ</p>
  <p xml:id="KAZ.05.1.45">yeṣāṃ vā dūṣyāṇāṃ jātamūlāḥ kalahāsteṣāṃ kṣetrakhalaveśmānyādīpayitvā bandhusaṃbandhiṣu vāhaneṣu vā tīkṣṇāḥ śastraṃ pātayitvā tathaiva brūyuḥ amunā prayuktāḥ smaḥ iti</p>
  <p xml:id="KAZ.04.4.46">tena doṣeṇetare niyantavyāḥ</p>
  <p xml:id="KAZ.05.1.47">durgarāṣṭradūṣyānvā sattriṇaḥ parasparasyāveśanikān kārayeyuḥ</p>
  <p xml:id="KAZ.05.1.48">tatra rasadā rasaṃ dadyuḥ</p>
  <p xml:id="KAZ.05.1.49">tena doṣeṇetare niyantavyāḥ</p>
  <p xml:id="KAZ.05.1.50">bhikṣukī vā dūṣyarāṣṭramukhyaṃ dūṣyarāṣṭramukhyasya bhāryā snuṣā duhitā vā kāmayate ityupajapet</p>
  <p xml:id="KAZ.05.1.51">pratipannasyābharaṇamādāya svāmine darśayet asau te mukhyo yauvanotsikto bhāryāṃ snuṣāṃ duhitaraṃ vābhimanyate iti</p>
  <p xml:id="KAZ.05.1.52">tayoḥ kalaho rātrau iti samānam</p>
  <p xml:id="KAZ.05.1.53">dūṣyadaṇḍopanateṣu tu yuvarājaḥ senāpatirvā kiṃcidapakṛtyāpakrānto vikrameta</p>
  <p xml:id="KAZ.05.1.54">tato rājā dūṣyadaṇḍopanatāneva preṣayetphalgubalatīkṣṇayuktāniti samānāḥ sarva eva yogāḥ</p>
  <p xml:id="KAZ.05.1.55">teṣāṃ ca putreṣvanukṣiyatsu yo nirvikāraḥ sa pitṛdāyaṃ labheta</p>
  <p xml:id="KAZ.05.1.56">evamasya putrapautrānanuvartate rājyamapāstapuruṣadoṣam</p>
  <lg xml:id="KAZ.05.1.57">
    <l xml:id="KAZ.05.1.57ab">svapakṣe parapakṣe vā tūṣṇīṃ daṇḍaṃ prayojayet</l>
    <l xml:id="KAZ.05.1.57cd">āyatyāṃ ca tadātve ca kṣamāvānaviśaṅkitaḥ</l>
  </lg>
</div>

<div n="5.2">
  <p xml:id="KAZ.05.2.01">kośamakośaḥ pratyutpannārthakṛcchraḥ saṃgṛhṇīyāt</p>
  <p xml:id="KAZ.05.2.02">janapadaṃ mahāntamalpapramāṇaṃ vādevamātṛkaṃ prabhūtadhānyaṃ dhānyasyāṃśaṃ tṛtīyaṃ caturthaṃ vā yāceta yathāsāraṃ madhyamavaraṃ vā</p>
  <p xml:id="KAZ.05.2.03">durgasetukarmavaṇikpathaśūnyaniveśakhanidravyahastivanakarmopakāriṇaṃ pratyantamalpapramāṇaṃ vā na yāceta</p>
  <p xml:id="KAZ.05.2.04">dhānyapaśuhiraṇyādi niviśamānāya dadyāt</p>
  <p xml:id="KAZ.05.2.05">caturthamaṃśaṃ dhānyānāṃ bījabhaktaśuddhaṃ ca hiraṇyena krīṇīyāt</p>
  <p xml:id="KAZ.05.2.06">araṇyajātaṃ śrotriyasvaṃ ca pariharet</p>
  <p xml:id="KAZ.05.2.07">tadapyanugraheṇa krīṇīyāt</p>
  <p xml:id="KAZ.05.2.08">tasyākaraṇe vā samāhartṛpuruṣā grīṣme karṣakāṇāmudvāpaṃ kārayeyuḥ</p>
  <p xml:id="KAZ.05.2.09">pramādāvaskannasyātyayaṃ dviguṇamudāharanto bījakāle bījalekhyaṃ kuryuḥ</p>
  <p xml:id="KAZ.05.2.10">niṣpanne haritapakvādānaṃ vārayeyuḥ anyatra śākakaṭabhaṅgamuṣṭibhyāṃ devapitṛpūjādānārthaṃ gavārthaṃ vā</p>
  <p xml:id="KAZ.05.2.11">bhikṣukagrāmabhṛtakārthaṃ ca rāśimūlaṃ parihareyuḥ</p>
  <p xml:id="KAZ.05.2.12">svasasyāpahāriṇaḥ pratipāto'ṣṭaguṇaḥ</p>
  <p xml:id="KAZ.05.2.13">parasasyāpahāriṇaḥ pañcāśadguṇaḥ sītātyayaḥ svavargasya bāhyasya tu vadhaḥ</p>
  <p xml:id="KAZ.05.2.14">caturthamaṃśaṃ dhānyānāṃ ṣaṣṭhaṃ vanyānāṃ tūlalākṣākṣaumavalkakārpāsaraumakauśeyakauṣadhagandhapuṣpaphalaśākapaṇyānāṃ kāṣṭhaveṇumāṃsavallūrāṇāṃ ca gṛhṇīyuḥ dantājinasyārdham</p>
  <p xml:id="KAZ.05.2.15">tadanisṛṣṭaṃ vikrīṇānasya pūrvaḥ sāhasadaṇḍaḥ</p>
  <p xml:id="KAZ.05.2.16">iti karṣakeṣu praṇayaḥ</p>
  <p xml:id="KAZ.05.2.17">suvarṇarajatavajramaṇimuktāpravālāśvahastipaṇyāḥ pañcāśatkarāḥ</p>
  <p xml:id="KAZ.05.2.18">sūtravastratāmravṛttakaṃsagandhabhaiṣajyaśīdhupaṇyāścatvāriṃśatkarāḥ</p>
  <p xml:id="KAZ.05.2.19">dhānyarasalohapaṇyāḥ śakaṭavyavahāriṇaśca triṃśatkarāḥ</p>
  <p xml:id="KAZ.05.2.20">kācavyavahāriṇo mahākāravaśca viṃśatikarāḥ</p>
  <p xml:id="KAZ.05.2.21">kṣudrakāravo bandhakīpoṣakāśca daśakarāḥ</p>
  <p xml:id="KAZ.05.2.22">kāṣṭhaveṇupāṣāṇamṛdbhāṇḍapakvānnaharitapaṇyāḥ pañcakarāḥ</p>
  <p xml:id="KAZ.05.2.23">kuśīlavā rūpājīvāśca vetanārdhaṃ dadyuḥ</p>
  <p xml:id="KAZ.05.2.24">hiraṇyakaraṃ karmaṇyānāhārayeyuḥ na caiṣāṃ kaṃcidaparādhaṃ parihareyuḥ</p>
  <p xml:id="KAZ.05.2.25">te hyaparigṛhītamabhinīya vikrīṇīran</p>
  <p xml:id="KAZ.05.2.26">iti vyavahāriṣu praṇayaḥ</p>
  <p xml:id="KAZ.05.2.27">kukkuṭasūkaramardhaṃ dadyātkṣudrapaśavaḥ ṣaḍbhāgaṃ gomahiṣāśvatarakharoṣṭrāśca daśabhāgam</p>
  <p xml:id="KAZ.05.2.28">bandhakīpoṣakā rājapreṣyābhiḥ paramarūpayauvanābhiḥ kośaṃ saṃhareyuḥ</p>
  <p xml:id="KAZ.05.2.29">iti yonipoṣakeṣu praṇayaḥ</p>
  <p xml:id="KAZ.05.2.30">sakṛdeva na dviḥ prayojyaḥ</p>
  <p xml:id="KAZ.05.2.31">tasyākaraṇe vā samāhartā kāryamapadiśya paurajānapadānbhikṣeta</p>
  <p xml:id="KAZ.05.2.32">yogapuruṣāścātra pūrvamatimātraṃ dadyuḥ</p>
  <p xml:id="KAZ.05.2.33">etena pradeśena rājā paurajānapadānbhikṣeta</p>
  <p xml:id="KAZ.05.2.34">kāpaṭikāścainānalpaṃ prayacchataḥ kutsayeyuḥ</p>
  <p xml:id="KAZ.05.2.35">sārato vā hiraṇyamāḍhyānyāceta yathopakāraṃ vā svavaśā vā yadupahareyuḥ</p>
  <p xml:id="KAZ.05.2.36">sthānacchatraveṣṭanavibhūṣāścaiṣāṃ hiraṇyena prayacchet</p>
  <p xml:id="KAZ.05.2.37">pāṣaṇḍasaṃghadravyamaśrotriyopabhogyaṃ devadravyaṃ vā kṛtyakarāḥ pretasya dagdhagṛhasya vā haste nyastamityupahareyuḥ</p>
  <p xml:id="KAZ.05.2.38">devatādhyakṣo durgarāṣṭradevatānāṃ yathāsvamekasthaṃ kośaṃ kuryāttathaiva copaharet</p>
  <p xml:id="KAZ.05.2.39">daivatacaityaṃ siddhapuṇyasthānamaupapādikaṃ vā rātrāv utthāpya yātrāsamājābhyāmājīvet</p>
  <p xml:id="KAZ.05.2.40">caityopavanavṛkṣeṇa vā devatābhigamanamanārtavapuṣpaphalayuktena khyāpayet</p>
  <p xml:id="KAZ.05.2.41">manuṣyakaraṃ vā vṛkṣe rakṣobhayaṃ prarūpayitvā siddhavyañjanāḥ paurajānapadānāṃ hiraṇyena pratikuryuḥ</p>
  <p xml:id="KAZ.05.2.42">suruṅgāyukte vā kūpe nāgamaniyataśiraskaṃ hiraṇyopahāreṇa darśayet</p>
  <p xml:id="KAZ.05.2.43">nāgapratimāyāmantaśchannāyāṃ caityacchidre valmīkacchidre vā sarpadarśanamāhāreṇa pratibaddhasaṃjñaṃ kṛtvā śraddadhānānāṃ darśayet</p>
  <p xml:id="KAZ.05.2.44">aśraddadhānānāmācamanaprokṣaṇeṣu rasamupacārya devatābhiśāpaṃ brūyāt abhityaktaṃ vā daṃśayitvā</p>
  <p xml:id="KAZ.05.2.45">yogadarśanapratīkāreṇa vā kośābhisaṃharaṇaṃ kuryāt</p>
  <p xml:id="KAZ.05.2.46">vaidehakavyañjano vā prabhūtapaṇyāntevāsī vyavahareta</p>
  <p xml:id="KAZ.05.2.47">sa yadā paṇyamūlye nikṣepaprayogairupacitaḥ syāttadainaṃ rātrau moṣayet</p>
  <p xml:id="KAZ.05.2.48">etena rūpadarśakaḥ suvarṇakāraśca vyākhyātau</p>
  <p xml:id="KAZ.05.2.49">vaidehakavyañjano vā prakhyātavyavahāraḥ prahavaṇanimittaṃ yācitakamavakrītakaṃ vā rūpyasuvarṇabhāṇḍamanekaṃ gṛhṇīyāt</p>
  <p xml:id="KAZ.05.2.50">samāje vā sarvapaṇyasaṃdohena prabhūtaṃ hiraṇyasuvarṇamṛṇaṃ gṛhṇīyātpratibhāṇḍamūlyaṃ ca</p>
  <p xml:id="KAZ.05.2.51">tadubhayaṃ rātrau moṣayet</p>
  <p xml:id="KAZ.05.2.52">sādhvīvyañjanābhiḥ strībhirdūṣyānunmādayitvā tāsāmeva veśmasvabhigṛhya sarvasvānyāhareyuḥ</p>
  <p xml:id="KAZ.05.2.53">dūṣyakulyānāṃ vā vivāde pratyutpanne rasadāḥ praṇihitā rasaṃ dadyuḥ</p>
  <p xml:id="KAZ.05.2.54">tena doṣeṇetare paryādātavyāḥ</p>
  <p xml:id="KAZ.05.2.55">dūṣyamabhityakto vā śraddheyāpadeśaṃ paṇyaṃ hiraṇyanikṣepamṛṇaprayogaṃ dāyaṃ vā yāceta</p>
  <p xml:id="KAZ.05.2.56">dāsaśabdena vā dūṣyamālambeta bhāryāmasya snuṣāṃ duhitaraṃ vā dāsīśabdena bhāryāśabdena vā</p>
  <p xml:id="KAZ.05.2.57">taṃ dūṣyagṛhapratidvāri rātrāv upaśayānamanyatra vā vasantaṃ tīkṣṇo hatvā brūyāt hato'yamarthakāmukaḥ iti</p>
  <p xml:id="KAZ.05.2.58">tena doṣeṇetare paryādātavyāḥ</p>
  <p xml:id="KAZ.05.2.59">siddhavyañjano vā dūṣyaṃ jambhakavidyābhiḥ pralobhayitvā brūyāt akṣayahiraṇyaṃ rājadvārikaṃ strīhṛdayamarivyādhikaramāyuṣyaṃ putrīyaṃ vā karma jānāmi iti</p>
  <p xml:id="KAZ.05.2.60">pratipannaṃ caityasthāne rātrau prabhūtasurāmāṃsagandhamupahāraṃ kārayet</p>
  <p xml:id="KAZ.05.2.61">ekarūpaṃ cātra hiraṇyaṃ pūrvanikhātaṃ pretāṅgaṃ pretaśiśurvā yatra nihitaḥ syāttato hiraṇyamasya darśayedatyalpamiti ca brūyāt</p>
  <p xml:id="KAZ.05.2.62">prabhūtahiraṇyahetoḥ punarupahāraḥ kartavya iti svayamevaitena hiraṇyena śvobhūte prabhūtamaupahārikaṃ krīṇīhi iti</p>
  <p xml:id="KAZ.05.2.63">sa tena hiraṇyenāupahārikakraye gṛhyeta</p>
  <p xml:id="KAZ.05.2.64">mātṛvyañjanayā vā putro me tvayā hataḥ ityavakupitā syāt</p>
  <p xml:id="KAZ.05.2.65">saṃsiddhamevāsya rātriyāge vanayāge vanakrīḍāyāṃ vā pravṛttāyāṃ tīkṣṇā viśasyābhityaktamatinayeyuḥ</p>
  <p xml:id="KAZ.05.2.66">dūṣyasya vā bhṛtakavyañjano vetanahiraṇye kūṭarūpaṃ prakṣipya prarūpayet</p>
  <p xml:id="KAZ.05.2.67">karmakaravyañjano vā gṛhe karma kurvāṇaḥ stenakūṭarūpakārakopakaraṇamupanidadhyāt cikitsakavyañjano vā garamagadāpadeśena</p>
  <p xml:id="KAZ.05.2.68">pratyāsanno vā dūṣyasya sattrī praṇihitamabhiṣekabhāṇḍamamitraśāsanaṃ ca kāpaṭikamukhenācakṣīta kāraṇaṃ ca brūyāt</p>
  <p xml:id="KAZ.05.2.69">evaṃ dūṣyeṣvadhārmikeṣu ca varteta netareṣu</p>
  <lg xml:id="KAZ.05.2.70">
    <l xml:id="KAZ.05.2.70ab">pakvaṃ pakvamivārāmātphalaṃ rājyādavāpnuyāt</l>
    <l xml:id="KAZ.05.2.70cd">ātmacchedabhayādāmaṃ varjayetkopakārakam</l>
  </lg>
</div>

<div n="5.3">
  <p xml:id="KAZ.05.3.01">durgajanapadaśaktyā bhṛtyakarma samudayapādena sthāpayetkāryasādhanasahena vā bhṛtyalābhena</p>
  <p xml:id="KAZ.05.3.02">śarīramavekṣeta na dharmārthau pīḍayet</p>
  <p xml:id="KAZ.05.3.03">ṛtvigācāryamantripurohitasenāpatiyuvarājarājamātṛrājamahiṣyo'ṣṭacatvāriṃśatsāhasrāḥ</p>
  <p xml:id="KAZ.05.3.04">etāvatā bharaṇenānāspadyatvamakopakaṃ caiṣāṃ bhavati</p>
  <p xml:id="KAZ.05.3.05">dauvārikāntarvaṃśikapraśāstṛsamāhartṛsaṃnidhātāraścaturviṃśatisāhasrāḥ</p>
  <p xml:id="KAZ.05.3.06">etāvatā karmaṇyā bhavanti</p>
  <p xml:id="KAZ.05.3.07">kumārakumāramātṛnāyakapauravyāvahārikakārmāntikamantripariṣadrāṣṭrāntapālāśca dvādaśasāhasrāḥ</p>
  <p xml:id="KAZ.05.3.08">svāmiparibandhabalasahāyā hyetāvatā bhavanti</p>
  <p xml:id="KAZ.05.3.09">śreṇīmukhyā hastyaśvarathamukhyāḥ pradeṣṭāraścāṣṭasāhasrāḥ</p>
  <p xml:id="KAZ.05.3.10">svavargānukarṣiṇo hyetāvatā bhavanti</p>
  <p xml:id="KAZ.05.3.11">pattyaśvarathahastyadhyakṣā dravyahastivanapālāśca catuḥsāhasrāḥ</p>
  <p xml:id="KAZ.05.3.12">rathikānīkasthacikitsakāśvadamakavardhakayo yonipoṣakāśca dvisāhasrāḥ</p>
  <p xml:id="KAZ.05.3.13">kārtāntikanaimittikamauhūrtikapaurāṇikasūtamāgadhāḥ purohitapuruṣāḥ sarvādhyakṣāśca sāhasrāḥ</p>
  <p xml:id="KAZ.05.3.14">śilpavantaḥ pādātāḥ saṃkhyāyakalekhakādivargaśca pañcaśatāḥ</p>
  <p xml:id="KAZ.05.3.15">kuśīlavāstvardhatṛtīyaśatāḥ dviguṇavetanāścaiṣāṃ tūryakarāḥ</p>
  <p xml:id="KAZ.05.3.16">kāruśilpino viṃśatiśatikāḥ</p>
  <p xml:id="KAZ.05.3.17">catuṣpadadvipadaparicārakapārikarmikāupasthāyikapālakaviṣṭibandhakāḥ ṣaṣṭivetanāḥ āryayuktārohakamāṇavakaśailakhanakāḥ sarvopasthāyinaśca</p>
  <p xml:id="KAZ.05.3.18">ācāryā vidyāvantaśca pūjāvetanāni yathārhaṃ labheranpañcaśatāvaraṃ sahasraparam</p>
  <p xml:id="KAZ.05.3.19">daśapaṇiko yojane dūto madhyamaḥ daśottare dviguṇavetana āyojanaśatāditi</p>
  <p xml:id="KAZ.05.3.20">samānavidyebhyastriguṇavetano rājā rājasūyādiṣu kratuṣu</p>
  <p xml:id="KAZ.05.3.21">rājñaḥ sārathiḥ sāhasraḥ</p>
  <p xml:id="KAZ.05.3.22">kāpaṭikodāsthitagṛhapatikavaidehakatāpasavyañjanāḥ sāhasrāḥ</p>
  <p xml:id="KAZ.05.3.23">grāmabhṛtakasattritīkṣṇarasadabhikṣukyaḥ pañcaśatāḥ</p>
  <p xml:id="KAZ.05.3.24">cārasaṃcāriṇo'rdhatṛtīyaśatāḥ prayāsavṛddhavetanā vā</p>
  <p xml:id="KAZ.05.3.25">śatavargasahasravargāṇāmadhyakṣā bhaktavetanalābhamādeśaṃ vikṣepaṃ ca kuryuḥ</p>
  <p xml:id="KAZ.05.3.26">avikṣepo rājaparigrahadurgarāṣṭrarakṣāvekṣaṇeṣu ca</p>
  <p xml:id="KAZ.05.3.27">nityamukhyāḥ syuranekamukhyāśca</p>
  <p xml:id="KAZ.05.3.28">karmasu mṛtānāṃ putradārā bhaktavetanaṃ labheran</p>
  <p xml:id="KAZ.05.3.29">bālavṛddhavyādhitāścaiṣāmanugrāhyāḥ</p>
  <p xml:id="KAZ.05.3.30">pretavyādhitasūtikākṛtyeṣu caiṣāmarthamānakarma kuryāt</p>
  <p xml:id="KAZ.05.3.31">alpakośaḥ kupyapaśukṣetrāṇi dadyāt alpaṃ ca hiraṇyam</p>
  <p xml:id="KAZ.05.3.32">śūnyaṃ vā niveśayitumabhyutthito hiraṇyameva dadyāt na grāmaṃ grāmasaṃjātavyavahārasthāpanārtham</p>
  <p xml:id="KAZ.05.3.33">etena bhṛtānāmabhṛtānāṃ ca vidyākarmabhyāṃ bhaktavetanaviśeṣaṃ ca kuryāt</p>
  <p xml:id="KAZ.05.3.34">ṣaṣṭivetanasyāḍhakaṃ kṛtvā hiraṇyānurūpaṃ bhaktaṃ kuryāt</p>
  <p xml:id="KAZ.05.3.35">pattyaśvarathadvipāḥ sūryodaye bahiḥ saṃdhidivasavarjaṃ śilpayogyāḥ kuryuḥ</p>
  <p xml:id="KAZ.05.3.36">teṣu rājā nityayuktaḥ syāt abhīkṣṇaṃ caiṣāṃ śilpadarśanaṃ kuryāt</p>
  <p xml:id="KAZ.05.3.37">kṛtanarendrāṅkaṃ śastrāvaraṇamāyudhāgāraṃ praveśayet</p>
  <p xml:id="KAZ.05.3.38">aśastrāścareyuḥ anyatra mudrānujñātāt</p>
  <p xml:id="KAZ.05.3.39">naṣṭaṃ vinaṣṭaṃ vā dviguṇaṃ dadyāt</p>
  <p xml:id="KAZ.05.3.40">vidhvastagaṇanāṃ ca kuryāt</p>
  <p xml:id="KAZ.05.3.41">sārthikānāṃ śastrāvaraṇamantapālā gṛhṇīyuḥ samudramavacārayeyurvā</p>
  <p xml:id="KAZ.05.3.42">yātrāmabhyutthito vā senāmudyojayet</p>
  <p xml:id="KAZ.05.3.43">tato vaidehakavyañjanāḥ sarvapaṇyānyāyudhīyebhyo yātrākāle dviguṇapratyādeyāni dadyuḥ</p>
  <p xml:id="KAZ.05.3.44">evaṃ rājapaṇyayogavikrayo vetanapratyādānaṃ ca bhavati</p>
  <p xml:id="KAZ.05.3.45">evamavekṣitāyavyayaḥ kośadaṇḍavyasanaṃ nāvāpnoti</p>
  <p xml:id="KAZ.05.3.46">iti bhaktavetanavikalpaḥ</p>
  <lg xml:id="KAZ.05.3.47">
    <l xml:id="KAZ.05.3.47ab">sattriṇaścāyudhīyānāṃ veśyāḥ kārukuśīlavāḥ</l>
    <l xml:id="KAZ.05.3.47cd">daṇḍavṛddhāśca jānīyuḥ śaucāśaucamatandritāḥ</l>
  </lg>
</div>

<div n="5.4">
  <p xml:id="KAZ.05.4.01">lokayātrāvid rājānamātmadravyaprakṛtisaṃpannaṃ priyahitadvāreṇāśrayeta</p>
  <p xml:id="KAZ.05.4.02">yaṃ vā manyeta yathāhamāśrayepsurevamasau vinayepsurābhigāmikaguṇayuktaḥ iti dravyaprakṛtihīnamapyenamāśrayeta na tvevānātmasaṃpannam</p>
  <p xml:id="KAZ.05.4.03">anātmavā hi nītiśāstradveṣādanarthyasaṃyogādvā prāpyāpi mahadaiśvaryaṃ na bhavati</p>
  <p xml:id="KAZ.05.4.04">ātmavati labdhāvakāśaḥ śāstrānuyogaṃ dadyāt</p>
  <p xml:id="KAZ.05.4.05">avisaṃvādādd hi sthānasthairyamavāpnoti</p>
  <p xml:id="KAZ.05.4.06">matikarmasu pṛṣṭhastadātve cāyatyāṃ ca dharmārthasaṃyuktaṃ samarthaṃ pravīṇavadapariṣadbhīruḥ kathayet</p>
  <p xml:id="KAZ.05.4.07">īpsitaḥ paṇeta dharmārthānuyogamaviśiṣṭeṣu balavatsaṃyukteṣu daṇḍadhāraṇaṃ matsaṃyoge tadātve ca daṇḍadhāraṇamiti na kuryāḥ pakṣaṃ vṛttiṃ guhyaṃ ca me nopahanyāḥ saṃjñayā ca tvāṃ kāmakrodhadaṇḍaneṣu vārayeyamiti</p>
  <p xml:id="KAZ.05.4.08">ādiṣṭaḥ pradiṣṭāyāṃ bhūmāvanujñātaḥ praviśet upaviśecca pārśvataḥ saṃnikṛṣṭaviprakṛṣṭaḥ parāsanam</p>
  <p xml:id="KAZ.05.4.09">vigṛhya kathanamasabhyamapratyakṣamaśraddheyamanṛtaṃ ca vākyamuccairanarmaṇi hāsaṃ vātaṣṭhīvane ca śabdavatī na kuryāt</p>
  <p xml:id="KAZ.05.4.10">mithaḥ kathanamanyena janavāde dvandvakathanam rājño veṣamuddhatakuhakānāṃ ca ratnātiśayaprakāśābhyarthanamekākṣyoṣṭhanirbhogaṃ bhrukuṭīkarma vākyāvakṣepaṇaṃ ca bruvati balavatsaṃyuktavirodhaṃ strībhiḥ strīdarśibhiḥ sāmantadūtairdveṣyapakṣāvakṣiptānarthyaiśca pratisaṃsargamekārthacaryāṃ saṃghātaṃ ca varjayet</p>
  <lg xml:id="KAZ.05.4.11">
    <l xml:id="KAZ.05.4.11ab">ahīnakālaṃ rājārthaṃ svārthaṃ priyahitaiḥ saha</l>
    <l xml:id="KAZ.05.4.11cd">parārthaṃ deśakāle ca brūyāddharmārthasaṃhitam</l>
  </lg>
  <lg xml:id="KAZ.05.4.12">
    <l xml:id="KAZ.05.4.12ab">pṛṣṭaḥ priyahitaṃ brūyānna brūyādahitaṃ priyam</l>
    <l xml:id="KAZ.05.4.12cd">apriyaṃ vā hitaṃ brūyācchṛṇvato'numato mithaḥ</l>
  </lg>
  <lg xml:id="KAZ.05.4.13">
    <l xml:id="KAZ.05.4.13ab">tūṣṇīṃ vā prativākye syādveṣyādīṃśca na varṇayet</l>
    <l xml:id="KAZ.05.4.13cd">apriyā api dakṣāḥ syustadbhāvād ye bahiṣkṛtāḥ</l>
  </lg>
  <lg xml:id="KAZ.05.4.14">
    <l xml:id="KAZ.05.4.14ab">anarthyāśca priyā dṛṣṭāścittajñānānuvartinaḥ</l>
    <l xml:id="KAZ.05.4.14cd">abhihāsyeṣvabhihasedghorahāsāṃśca varjayet</l>
  </lg>
  <lg xml:id="KAZ.05.4.15">
    <l xml:id="KAZ.05.4.15ab">parātsaṃkrāmayedghoraṃ na ca ghoraṃ pare vadet</l>
    <l xml:id="KAZ.05.4.15cd">titikṣetātmanaścaiva kṣamāvānpṛthivīsamaḥ</l>
  </lg>
  <lg xml:id="KAZ.05.4.16">
    <l xml:id="KAZ.05.4.16ab">ātmarakṣā hi satataṃ pūrvaṃ kāryā vijānatā</l>
    <l xml:id="KAZ.05.4.16cd">agnāviva hi saṃproktā vṛttī rājopajīvinām</l>
  </lg>
  <lg xml:id="KAZ.05.4.17">
    <l xml:id="KAZ.05.4.17ab">ekadeśaṃ dahedagniḥ śarīraṃ vā paraṃ gataḥ</l>
    <l xml:id="KAZ.05.4.17cd">saputradāraṃ rājā tu ghātayedardhayeta vā</l>
  </lg>
</div>

<div n="5.5">
  <p xml:id="KAZ.05.5.01">niyuktaḥ karmasu vyayaviśuddhamudayaṃ darśayet</p>
  <p xml:id="KAZ.05.5.02">ābhyantaraṃ bāhyaṃ guhyaṃ prakāśyamātyayikamupekṣitavyaṃ vā kāryaṃ idamevamiti viśeṣayecca</p>
  <p xml:id="KAZ.05.5.03">mṛgayādyūtamadyastrīṣu prasaktaṃ nainamanuvarteta praśaṃsābhiḥ</p>
  <p xml:id="KAZ.05.5.04">āsannaścāsya vyasanopaghāte prayateta paropajāpātisaṃdhānopadhibhyaśca rakṣet</p>
  <p xml:id="KAZ.05.5.05">iṅgitākārau cāsya lakṣayet</p>
  <p xml:id="KAZ.05.5.06">kāmadveṣaharṣadainyavyavasāyabhayadvandvaviparyāsamiṅgitākārābhyāṃ hi mantrasaṃvaraṇārthamācarati prājñaḥ</p>
  <p xml:id="KAZ.05.5.07">darśane prasīdati vākyaṃ pratigṛhṇāti āsanaṃ dadāti vivikto darśayate śaṅkāsthāne nātiśaṅkate kathāyāṃ ramate parijñāpyeṣvavekṣate pathyamuktaṃ sahate smayamāno niyuṅkte hastena spṛśati ślāghye nopahasati parokṣaṃ guṇaṃ bravīti bhakṣyeṣu smarati saha vihāraṃ yāti vyasane'bhyupapadyate tadbhaktīnpūjayati guhyamācaṣṭe mānaṃ vardhayati arthaṃ karoti anarthaṃ pratihanti iti tuṣṭajñānam</p>
  <p xml:id="KAZ.05.5.08">etadeva viparītamatuṣṭasya bhūyaśca vakṣyāmaḥ</p>
  <p xml:id="KAZ.05.5.09">saṃdarśane kopaḥ vākyasyāśravaṇapratiṣedhau āsanacakṣuṣoradānam varṇasvarabhedaḥ ekākṣibhrukuṭyoṣṭhanirbhogaḥ svedaśvāsasmitānāmasthānotpattiḥ paramantraṇamakasmādvrajanam vardhanamanyasya bhūmigātravilekhanamanyasyopatodanam vidyāvarṇadeśakutsā samadoṣanindā pratidoṣanindā pratilomastavaḥ sukṛtānavekṣaṇam duṣkṛtānukīrtanam pṛṣṭhāvadhānamatityāgaḥ mithyābhibhāṣaṇam rājadarśināṃ ca tadvṛttānyatvam</p>
  <p xml:id="KAZ.05.5.10">vṛttivikāraṃ cāvekṣetāpyamānuṣāṇām</p>
  <p xml:id="KAZ.05.5.11">ayamuccaiḥ siñcati iti kātyāyanaḥ pravavrāja krauñco'pasavyamiti kaṇiṅko bhāradvājaḥ tṛṇamiti dīrghaścārāyaṇaḥ śītā śāṭī iti ghoṭamukhaḥ hastī pratyaukṣīt iti kiñjalkaḥ rathāśvaṃ prāśaṃsīt iti piśunaḥ pratiravaṇe śunaḥ piśunaputraḥ</p>
  <p xml:id="KAZ.05.5.12">arthamānāvakṣepe ca parityāgaḥ</p>
  <p xml:id="KAZ.05.5.13">svāmiśīlamātmanaśca kilbiṣamupalabhya vā pratikurvīta</p>
  <p xml:id="KAZ.05.5.14">mitramupakṛṣṭaṃ vāsya gacchet</p>
  <lg xml:id="KAZ.05.5.15">
    <l xml:id="KAZ.05.5.15ab">tatrastho doṣanirghātaṃ mitrairbhartari cācaret</l>
    <l xml:id="KAZ.05.5.15cd">tato bhartari jīve vā mṛte vā punarāvrajet</l>
  </lg>
</div>

<div n="5.6">
  <p xml:id="KAZ.05.6.01">rājavyasanamevamamātyaḥ pratikurvīta</p>
  <p xml:id="KAZ.05.6.02">prāgeva maraṇābādhabhayād rājñaḥ priyahitopagraheṇa māsadvimāsāntaraṃ darśanaṃ sthāpayeddeśapīḍāpahamamitrāpahamāyuṣyaṃ putrīyaṃ vā karma rājā sādhayati ityapadeśena</p>
  <p xml:id="KAZ.05.6.03">rājavyañjanamarūpavelāyāṃ prakṛtīnāṃ darśayetmitrāmitradūtānāṃ ca</p>
  <p xml:id="KAZ.05.6.04">taiśca yathocitāṃ saṃbhāṣāmamātyamukho gacchet</p>
  <p xml:id="KAZ.05.6.05">dauvārikāntarvaṃśikamukhaśca yathoktaṃ rājapraṇidhimanuvartayet</p>
  <p xml:id="KAZ.05.6.06">apakāriṣu ca heḍaṃ prasādaṃ vā prakṛtikāntaṃ darśayetprasādamevopakāriṣu</p>
  <p xml:id="KAZ.05.6.07">āptapuruṣādhiṣṭhitau durgapratyantasthau vā kośadaṇḍāvekasthau kārayetkulyakumāramukhyāṃścānyāpadeśena</p>
  <p xml:id="KAZ.05.6.08">yaśca mukhyaḥ pakṣavāndurgāṭavīstho vā vaiguṇyaṃ bhajeta tamupagrāhayet</p>
  <p xml:id="KAZ.05.6.09">bahvābādhaṃ vā yātrāṃ preṣayetmitrakulaṃ vā</p>
  <p xml:id="KAZ.05.6.10">yasmācca sāmantādābādhaṃ paśyettamutsavavivāhahastibandhanāśvapaṇyabhūmipradānāpadeśenāvagrāhayetsvamitreṇa vā</p>
  <p xml:id="KAZ.05.6.11">tataḥ saṃdhimadūṣyaṃ kārayet</p>
  <p xml:id="KAZ.05.6.12">āṭavikāmitrairvā vairaṃ grāhayet</p>
  <p xml:id="KAZ.05.6.13">tatkulīnamaparuddhaṃ vā bhūṃyekadeśenopagrāhayet</p>
  <p xml:id="KAZ.05.6.14">kulyakumāramukhyopagrahaṃ kṛtvā vā kumāramabhiṣiktameva darśayet</p>
  <p xml:id="KAZ.05.6.15">dāṇḍakarmikavadvā rājyakaṇṭakānuddhṛtya rājyaṃ kārayet</p>
  <p xml:id="KAZ.05.6.16">yadi vā kaścinmukhyaḥ sāmantādīnāmanyatamaḥ kopaṃ bhajeta taṃ ehi rājānaṃ tvā kariṣyāmi ityāvāhayitvā ghātayet</p>
  <p xml:id="KAZ.05.6.17">āpatpratīkāreṇa vā sādhayet</p>
  <p xml:id="KAZ.05.6.18">yuvarāje vā krameṇa rājyabhāramāropya rājavyasanaṃ khyāpayet</p>
  <p xml:id="KAZ.05.6.19">parabhūmau rājavyasane mitreṇāmitravyañjanena śatroḥ saṃdhimavasthāpyāpagacchet</p>
  <p xml:id="KAZ.05.6.20">sāmantādīnāmanyatamaṃ vāsya durge sthāpayitvāpagacchet</p>
  <p xml:id="KAZ.05.6.21">kumāramabhiṣicya vā prativyūheta</p>
  <p xml:id="KAZ.05.6.22">pareṇābhiyukto vā yathoktamāpatpratīkāraṃ kuryāt</p>
  <p xml:id="KAZ.05.6.23">evamekāiśvaryamamātyaḥ kārayediti kauṭilyaḥ</p>
  <p xml:id="KAZ.05.6.24">naivamiti bhāradvājaḥ</p>
  <p xml:id="KAZ.05.6.25">pramriyamāṇe vā rājanyamātyaḥ kulyakumāramukhyānparasparaṃ mukhyeṣu vā vikramayet</p>
  <p xml:id="KAZ.05.6.26">vikrāntaṃ prakṛtikopena ghātayet</p>
  <p xml:id="KAZ.05.6.27">kulyakumāramukhyānupāṃśudaṇḍena vā sādhayitvā svayaṃ rājyaṃ gṛhṇīyāt</p>
  <p xml:id="KAZ.05.6.28">rājyakāraṇādd hi pitā putrānputrāśca pitaramabhidruhyanti kimaṅga punaramātyaprakṛtirhyekapragraho rājyasya</p>
  <p xml:id="KAZ.05.6.29">tatsvayamupasthitaṃ nāvamanyeta</p>
  <p xml:id="KAZ.05.6.30">svayamārūḍhā hi strī tyajyamānābhiśapati iti lokapravādaḥ</p>
  <lg xml:id="KAZ.05.6.31">
    <l xml:id="KAZ.05.6.31ab">kālaśca sakṛdabhyeti yaṃ naraṃ kālakāṅkṣiṇam</l>
    <l xml:id="KAZ.05.6.31cd">durlabhaḥ sa punastasya kālaḥ karma cikīrṣataḥ</l>
  </lg>
  <p xml:id="KAZ.05.6.32">prakṛtikopakamadharmiṣṭhamanaikāntikaṃ caitaditi kauṭilyaḥ</p>
  <p xml:id="KAZ.05.6.33">rājaputramātmasaṃpannaṃ rājye sthāpayet</p>
  <p xml:id="KAZ.05.6.34">saṃpannābhāve'vyasaninaṃ kumāraṃ rājakanyāṃ garbhiṇīṃ devīṃ vā puras kṛtya mahāmātrān saṃnipātya brūyāt ayaṃ vo nikṣepaḥ pitaramasyāvekṣadhvaṃ sattvābhijanamātmanaśca dhvajamātro'yaṃ bhavanta eva svāminaḥ kathaṃ vā kriyatāmiti</p>
  <p xml:id="KAZ.05.6.35">tathā bruvāṇaṃ yogapuruṣā brūyuḥ ko'nyo bhavatpurogādasmād rājñaścāturvarṇyamarhati pālayitumiti</p>
  <p xml:id="KAZ.05.6.36">tathā ityamātyaḥ kumāraṃ rājakanyāṃ garbhiṇīṃ devīṃ vādhikurvīta bandhusaṃbandhināṃ mitrāmitradūtānāṃ ca darśayet</p>
  <p xml:id="KAZ.05.6.37">bhaktavetanaviśeṣamamātyānāmāyudhīyānāṃ ca kārayetbhūyaścāyaṃ vṛddhaḥ kariṣyati iti brūyāt</p>
  <p xml:id="KAZ.05.6.38">evaṃ durgarāṣṭramukhyānābhāṣeta yathārhaṃ ca mitrāmitrapakṣam</p>
  <p xml:id="KAZ.05.6.39">vinayakarmaṇi ca kumārasya prayateta</p>
  <p xml:id="KAZ.05.6.40">kanyāyāṃ samānajātīyādapatyamutpādya vābhiṣiñcet</p>
  <p xml:id="KAZ.05.6.41">mātuścittakṣobhabhayātkulyamalpasattvaṃ chātraṃ ca lakṣaṇyamupanidadhyāt</p>
  <p xml:id="KAZ.05.6.42">ṛtau caināṃ rakṣet</p>
  <p xml:id="KAZ.05.6.43">na cātmārthaṃ kaṃcidutkṛṣṭamupabhogaṃ kārayet</p>
  <p xml:id="KAZ.05.6.44">rājārthaṃ tu yānavāhanābharaṇavastrastrīveśmaparivāpān kārayet</p>
  <lg xml:id="KAZ.05.6.45">
    <l xml:id="KAZ.05.6.45ab">yauvanasthaṃ ca yāceta viśramaṃ cittakāraṇāt</l>
    <l xml:id="KAZ.05.6.45cd">parityajedatuṣyantaṃ tuṣyantaṃ cānupālayet</l>
  </lg>
  <lg xml:id="KAZ.05.6.46">
    <l xml:id="KAZ.05.6.46ab">nivedya putrarakṣārthaṃ gūḍhasāraparigrahān</l>
    <l xml:id="KAZ.05.6.46cd">araṇyaṃ dīrghasattraṃ vā sevetārucyatāṃ gataḥ</l>
  </lg>
  <lg xml:id="KAZ.05.6.47">
    <l xml:id="KAZ.05.6.47ab">mukhyairavagṛhītaṃ vā rājānaṃ tatpriyāśritaḥ</l>
    <l xml:id="KAZ.05.6.47cd">itihāsapurāṇābhyāṃ bodhayedarthaśāstravit</l>
  </lg>
  <lg xml:id="KAZ.05.6.48">
    <l xml:id="KAZ.05.6.48ab">siddhavyañjanarūpo vā yogamāsthāya pārthivam</l>
    <l xml:id="KAZ.05.6.48cd">labheta labdhvā dūṣyeṣu dāṇḍakarmikamācaret</l>
  </lg>
</div>

<div n="6.1">
  <p xml:id="KAZ.06.1.01">svāmyamātyajanapadadurgakośadaṇḍamitrāṇi prakṛtayaḥ</p>
  <p xml:id="KAZ.06.1.02">tatra svāmisampat</p>
  <p xml:id="KAZ.06.1.03">mahākulīno daivabuddhisattvasampanno vṛddhadarśī dhārmikaḥ satyavāgavisaṃvādakaḥ kṛtajñaḥ sthūlalakṣo mahotsāho'dīrghasūtraḥ śakyasāmanto dṛḍhabuddhirakṣudrapariṣatko vinayakāma ityābhigāmikā guṇāḥ</p>
  <p xml:id="KAZ.06.1.04">śuśrūṣāśravaṇagrahaṇadhāraṇavijñānohāpohatattvābhiniveśāḥ prajñāguṇāḥ</p>
  <p xml:id="KAZ.06.1.05">śauryamamarṣaḥ śīghratā dākṣyaṃ cotsāhaguṇāḥ</p>
  <p xml:id="KAZ.06.1.06">vāgmī pragalbhaḥ smṛtimatibalavānudagraḥ svavagrahaḥ kṛtaśilpo'vyasano daṇḍanāyyupakārāpakārayordṛṣṭapratīkārī hrīmānāpatprakṛtyorviniyoktā dīrghadūradarśī deśakālapuruṣakārakāryapradhānaḥ saṃdhivikramatyāgasamyamapaṇaparacchidravibhāgī saṃvṛto'dīnābhihāsyajihmabhrukuṭīkṣaṇaḥ kāmakrodhalobhastambhacāpalopatāpapaiśunyahīnaḥ śaklaḥ smitodagrābhibhāṣī vṛddhopadeśācāra ityātmasampat</p>
  <p xml:id="KAZ.06.1.07">amātyasampaduktā purastāt</p>
  <p xml:id="KAZ.06.1.08">madhye cānte ca sthānavānātmadhāraṇaḥ paradhāraṇaścāpadi svārakṣaḥ svājīvaḥ śatrudveṣī śakyasāmantaḥ paṅkapāṣāṇoṣaraviṣamakaṇṭakaśreṇīvyālamṛgāṭavīhīnaḥ kāntaḥ sītākhanidravyahastivanavān gavyaḥ pauruṣeyo guptagocaraḥ paśumānadevamātṛko vāristhalapathābhyāmupetaḥ sāracitrabahupaṇyo daṇḍakarasahaḥ karmaśīlakarṣako'bāliśasvāmyavaravarṇaprāyo bhaktaśucimanuṣya iti janapadasampat</p>
  <p xml:id="KAZ.06.1.09">durgasampaduktā purastāt</p>
  <p xml:id="KAZ.06.1.10">dharmādhigataḥ pūrvaiḥ svayaṃ vā hemarūpyaprāyaścitrasthūlaratnahiraṇyo dīrghāmapyāpadamanāyatiṃ saheteti kośasampat</p>
  <p xml:id="KAZ.06.1.11">pitṛpaitāmaho nityo vaśyastuṣṭabhṛtaputradāraḥ pravāseṣvavisaṃvāditaḥ sarvatrāpratihato duḥkhasaho bahuyuddhaḥ sarvayuddhapraharaṇavidyāviśāradaḥ sahavṛddhikṣayikatvādadvaidhyaḥ kṣatraprāya iti daṇḍasampat</p>
  <p xml:id="KAZ.06.1.12">pitṛpaitāmahaṃ nityaṃ vaśyamadvaidhyaṃ mahallaghusamutthamiti mitrasampat</p>
  <p xml:id="KAZ.06.1.13">arājabījī lubdhaḥ kṣudrapariṣatko viraktaprakṛtiranyāyavṛttirayukto vyasanī nirutsāho daivapramāṇo yatkiṃcanakāryagatirananubandhaḥ klībo nityāpakārī cetyamitrasampat</p>
  <p xml:id="KAZ.06.1.14">evaṃ bhūto hi śatruḥ sukhaḥ samucchettuṃ bhavati</p>
  <lg xml:id="KAZ.06.1.15">
    <l xml:id="KAZ.06.1.15ab">arivarjāḥ prakṛtayaḥ saptaitāḥ svaguṇodayāḥ</l>
    <l xml:id="KAZ.06.1.15cd">uktāḥ pratyaṅgabhūtāstāḥ prakṛtā rājasampadaḥ</l>
  </lg>
  <lg xml:id="KAZ.06.1.16">
    <l xml:id="KAZ.06.1.16ab">sampādayatyasampannāḥ prakṛtīrātmavānnṛpaḥ</l>
    <l xml:id="KAZ.06.1.16cd">vivṛddhāścānuraktāśca prakṛtīrhantyanātmavān</l>
  </lg>
  <lg xml:id="KAZ.06.1.17">
    <l xml:id="KAZ.06.1.17ab">tataḥ sa duṣṭaprakṛtiścāturanto'pyanātmavān</l>
    <l xml:id="KAZ.06.1.17cd">hanyate vā prakṛtibhiryāti vā dviṣatāṃ vaśam</l>
  </lg>
  <lg xml:id="KAZ.06.1.18">
    <l xml:id="KAZ.06.1.18ab">ātmavāṃstvalpadeśo'pi yuktaḥ prakṛtisampadā</l>
    <l xml:id="KAZ.06.1.18cd">nayajñaḥ pṛthivīṃ kṛtsnāṃ jayatyeva na hīyate</l>
  </lg>
</div>

<div n="6.2">
  <p xml:id="KAZ.06.2.01">śamavyāyāmau yogakṣemayoryoniḥ</p>
  <p xml:id="KAZ.06.2.02">karmārambhāṇāṃ yogārādhano vyāyāmaḥ</p>
  <p xml:id="KAZ.06.2.03">karmaphalopabhogānāṃ kṣemārādhanaḥ śamaḥ</p>
  <p xml:id="KAZ.06.2.04">śamavyāyāmayoryoniḥ ṣāḍguṇyam</p>
  <p xml:id="KAZ.06.2.05">kṣayaḥ sthānaṃ vṛddhirityudayāstasya</p>
  <p xml:id="KAZ.06.2.06">mānuṣaṃ nayāpanayau daivamayānayau</p>
  <p xml:id="KAZ.06.2.07">daivamānuṣaṃ hi karma lokaṃ yāpayati</p>
  <p xml:id="KAZ.06.2.08">adṛṣṭakāritaṃ daivam</p>
  <p xml:id="KAZ.06.2.09">tasminniṣṭena phalena yogo'yaḥ aniṣṭenānayaḥ</p>
  <p xml:id="KAZ.06.2.10">dṛṣṭakāritaṃ mānuṣam</p>
  <p xml:id="KAZ.06.2.11">tasminyogakṣemaniṣpattirnayaḥ vipattirapanayaḥ</p>
  <p xml:id="KAZ.06.2.12">taccintyamacintyaṃ daivam</p>
  <p xml:id="KAZ.06.2.13">rājā ātmadravyaprakṛtisampanno nayasyādhiṣṭhānaṃ vijigīṣuḥ</p>
  <p xml:id="KAZ.06.2.14">tasya samantato maṇḍalībhūtā bhūmyanantarā ariprakṛtiḥ</p>
  <p xml:id="KAZ.06.2.15">tathaiva bhūmyekāntarā mitraprakṛtiḥ</p>
  <p xml:id="KAZ.06.2.16">arisampadyuktaḥ sāmantaḥ śatruḥ vyasanī yātavyaḥ anapāśrayo durbalāśrayo vocchedanīyaḥ viparyaye pīḍanīyaḥ karśanīyo vā</p>
  <p xml:id="KAZ.06.2.17">ityariviśeṣāḥ</p>
  <p xml:id="KAZ.06.2.18">tasmānmitramarimitraṃ mitramitramarimitramitraṃ cānantaryeṇa bhūmīnāṃ prasajyante purastātpaścātpārṣṇigrāha ākrandaḥ pārṣṇigrāhāsāra ākrandāsāraḥ</p>
  <p xml:id="KAZ.06.2.19">bhūmyanantaraḥ prakṛtimitraḥ tulyābhijanaḥ sahajaḥ viruddho virodhayitā vā kṛtrimaḥ</p>
  <p xml:id="KAZ.06.2.20">bhūmyekāntaraṃ prakṛtimitraṃ mātāpitṛsambaddhaṃ sahajam dhanajīvitahetorāśritaṃ kṛtrimam</p>
  <p xml:id="KAZ.06.2.21">arivijigīṣvorbhūmyanantaraḥ saṃhatāsaṃhatayoranugrahasamartho nigrahe cāsaṃhatayormadhyamaḥ</p>
  <p xml:id="KAZ.06.2.22">arivijigīṣumadhyānāṃ bahiḥ prakṛtibhyo balavattaraḥ saṃhatāsaṃhatānāmarivijigīṣumadhyamānāmanugrahasamartho nigrahe cāsaṃhatānāmudāsīnaḥ</p>
  <p xml:id="KAZ.06.2.23">iti prakṛtayaḥ</p>
  <p xml:id="KAZ.06.2.24">vijigīṣurmitraṃ mitramitraṃ vāsya prakṛtayastisraḥ</p>
  <p xml:id="KAZ.06.2.25">tāḥ pañcabhiramātyajanapadadurgakośadaṇḍaprakṛtibhirekaikaśaḥ samyuktā maṇḍalamaṣṭādaśakaṃ bhavati</p>
  <p xml:id="KAZ.06.2.26">anena maṇḍalapṛthaktvaṃ vyākhyātamarimadhyamodāsīnānām</p>
  <p xml:id="KAZ.06.2.27">evaṃ caturmaṇḍalasaṃkṣepaḥ</p>
  <p xml:id="KAZ.06.2.28">dvādaśa rājaprakṛtayaḥ ṣaṣṭirdravyaprakṛtayaḥ saṃkṣepeṇa dvisaptatiḥ</p>
  <p xml:id="KAZ.06.2.29">tāsāṃ yathāsvaṃ sampadaḥ</p>
  <p xml:id="KAZ.06.2.30">śaktiḥ siddhiśca</p>
  <p xml:id="KAZ.06.2.31">balaṃ śaktiḥ</p>
  <p xml:id="KAZ.06.2.32">sukhaṃ siddhiḥ</p>
  <p xml:id="KAZ.06.2.33">śaktistrividhā jñānabalaṃ mantraśaktiḥ kośadaṇḍabalaṃ prabhuśaktiḥ vikramabalamutsāhaśaktiḥ</p>
  <p xml:id="KAZ.06.2.34">evaṃ siddhistrividhaiva mantraśaktisādhyā mantrasiddhiḥ prabhuśaktisādhyā prabhusiddhiḥ utsāhaśaktisādhyā utsāhasiddhiḥ</p>
  <p xml:id="KAZ.06.2.35">tābhirabhyuccito jyāyānbhavati apacito hīnaḥ tulyaśaktiḥ samaḥ</p>
  <p xml:id="KAZ.06.2.36">tasmācchaktiṃ siddhiṃ ca ghaṭetātmanyāveśayituṃ sādhāraṇo vā dravyaprakṛtiṣvānantaryeṇa śaucavaśena vā</p>
  <p xml:id="KAZ.06.2.37">dūṣyāmitrābhyāṃ vāpakraṣṭuṃ yateta</p>
  <p xml:id="KAZ.06.2.38">yadi vā paśyet amitro me śaktiyukto vāgdaṇḍapāruṣyārthadūṣaṇaiḥ prakṛtīrupahaniṣyati siddhiyukto vā mṛgayādyūtamadyastrībhiḥ pramādaṃ gamiṣyati sa viraktaprakṛtirupakṣīṇaḥ pramatto vā sādhyo me bhaviṣyati vigrahābhiyukto vā sarvasaṃdohenaikastho'durgastho vā sthāsyati sa saṃhatasainyo mitradurgaviyuktaḥ sādhyo me bhaviṣyati balavānvā rājā parataḥ śatrumucchettukāmaḥ tamucchidya māmucchindyāditi balavatā prārthitasya me vipannakarmārambhasya vā sāhāyyaṃ dāsyati madhyamalipsāyāṃ ca ityevaṃ ādiṣu kāraṇeṣvamitrasyāpi śaktiṃ siddhiṃ cecchet</p>
  <lg xml:id="KAZ.06.2.39">
    <l xml:id="KAZ.06.2.39ab">nemimekāntarān rājñaḥ kṛtvā cānantarānarān</l>
    <l xml:id="KAZ.06.2.39cd">nābhimātmānamāyacchennetā prakṛtimaṇḍale</l>
  </lg>
  <lg xml:id="KAZ.06.2.40">
    <l xml:id="KAZ.06.2.40ab">madhye hyupahitaḥ śatrurneturmitrasya cobhayoḥ</l>
    <l xml:id="KAZ.06.2.40cd">ucchedyaḥ pīḍanīyo vā balavānapi jāyate</l>
  </lg>
</div>

<div n="7.1">
  <p xml:id="KAZ.07.1.01">ṣāḍguṇyasya prakṛtimaṇḍalaṃ yoniḥ</p>
  <p xml:id="KAZ.07.1.02">saṃdhivigrahāsanayānasaṃśrayadvaidhībhāvāḥ ṣāḍguṇyamityācāryāḥ</p>
  <p xml:id="KAZ.07.1.03">dvaiguṇyamiti vātavyādhiḥ</p>
  <p xml:id="KAZ.07.1.04">saṃdhivigrahābhyāṃ hi ṣāḍguṇyaṃ sampadyate iti</p>
  <p xml:id="KAZ.07.1.05">ṣāḍguṇyamevaitadavasthābhedāditi kauṭilyaḥ</p>
  <p xml:id="KAZ.07.1.06">tatra paṇabandhaḥ saṃdhiḥ</p>
  <p xml:id="KAZ.07.1.07">apakāro vigrahaḥ</p>
  <p xml:id="KAZ.07.1.08">upekṣaṇamāsanam</p>
  <p xml:id="KAZ.07.1.09">abhyuccayo yānam</p>
  <p xml:id="KAZ.07.1.10">parārpaṇaṃ saṃśrayaḥ</p>
  <p xml:id="KAZ.07.1.11">saṃdhivigrahopādānaṃ dvaidhībhāvaḥ</p>
  <p xml:id="KAZ.07.1.12">iti ṣaḍguṇāḥ</p>
  <p xml:id="KAZ.07.1.13">parasmādd hīyamānaḥ saṃdadhīta</p>
  <p xml:id="KAZ.07.1.14">abhyuccīyamāno vigṛhṇīyāt</p>
  <p xml:id="KAZ.07.1.15">na māṃ paro nāhaṃ paramupahantuṃ śaktaḥ ityāsīta</p>
  <p xml:id="KAZ.07.1.16">guṇātiśayayukto yāyāt</p>
  <p xml:id="KAZ.07.1.17">śaktihīnaḥ saṃśrayeta</p>
  <p xml:id="KAZ.07.1.18">sahāyasādhye kārye dvaidhībhāvaṃ gacchet</p>
  <p xml:id="KAZ.07.1.19">iti guṇāvasthāpanam</p>
  <p xml:id="KAZ.07.1.20">teṣāṃ yasminvā guṇe sthitaḥ paśyet ihasthaḥ śakṣyāmi durgasetukarmavaṇikpathaśūnyaniveśakhanidravyahastivanakarmāṇyātmanaḥ pravartayitum parasya caitāni karmāṇyupahantumiti tamātiṣṭhet</p>
  <p xml:id="KAZ.07.1.21">sā vṛddhiḥ</p>
  <p xml:id="KAZ.07.1.22">āśutarā me vṛddhirbhūyastarā vṛddhyudayatarā vā bhaviṣyati viparītā parasya iti jñātvā paravṛddhimupekṣeta</p>
  <p xml:id="KAZ.07.1.23">tulyakālaphalodayāyāṃ vā vṛddhau saṃdhimupeyāt</p>
  <p xml:id="KAZ.07.1.24">yasminvā guṇe sthitaḥ svakarmaṇāmupaghātaṃ paśyennetarasya tasminna tiṣṭhet</p>
  <p xml:id="KAZ.07.1.25">eṣa kṣayaḥ</p>
  <p xml:id="KAZ.07.1.26">ciratareṇālpataraṃ vṛddhyudayataraṃ vā kṣeṣye viparītaṃ paraḥ iti jñātvā kṣayamupekṣeta</p>
  <p xml:id="KAZ.07.1.27">tulyakālaphalodaye vā kṣaye saṃdhimupeyāt</p>
  <p xml:id="KAZ.07.1.28">yasminvā guṇe sthitaḥ svakarmavṛddhiṃ kṣayaṃ vā nābhipaśyedetatsthānam</p>
  <p xml:id="KAZ.07.1.29">hrasvataraṃ vṛddhyudayataraṃ vā sthāsyāmi viparītaṃ paraḥ iti jñātvā sthānamupekṣeta</p>
  <p xml:id="KAZ.07.1.30">tulyakālaphalodaye vā sthāne saṃdhimupeyādityācāryāḥ</p>
  <p xml:id="KAZ.07.1.31">naitadvibhāṣitamiti kauṭilyaḥ</p>
  <p xml:id="KAZ.07.1.32a">yadi vā paśyetsandhau sthito mahāphalaiḥ svakarmabhiḥ parakarmāṇyupahaniṣyāmi mahāphalāni vā svakarmāṇyupabhokṣye parakarmāṇi vā saṃdhiviśvāsena vā yogopaniṣatpraṇidhibhiḥ parakarmāṇyupahaniṣyāmi sukhaṃ vā sānugrahaparihārasaukaryaṃ phalalābhabhūyastvena svakarmaṇāṃ parakarmayogāvahaṃ janamāsrāvayiṣyāmi</p>
  <p xml:id="KAZ.07.1.32b">balinātimātreṇa vā saṃhitaḥ paraḥ svakarmopaghātaṃ prāpsyati yena vā vigṛhīto mayāsaṃdhatte tenāsya vigrahaṃ dīrghaṃ kariṣyāmi mayā vā saṃhitasya maddveṣiṇo janapadaṃ pīḍayiṣyati</p>
  <p xml:id="KAZ.07.1.32c">paropahato vāsya janapado māmāgamiṣyati tataḥ karmasu vṛddhiṃ prāpsyāmi vipannakarmārambho vā viṣamasthaḥ paraḥ karmasu na me vikrameta</p>
  <p xml:id="KAZ.07.1.32d">parataḥ pravṛttakarmārambho vā tābhyāṃ saṃhitaḥ karmasu vṛddhiṃ prāpsyāmi śatrupratibaddhaṃ vā śatruṇā saṃdhiṃ kṛtvā maṇḍalaṃ bhetsyāmi</p>
  <p xml:id="KAZ.07.1.32e">bhinnamavāpsyāmi daṇḍānugraheṇa vā śatrumupagṛhya maṇḍalalipsāyāṃ vidveṣaṃ grāhayiṣyāmi vidviṣṭaṃ tenaiva ghātayiṣyāmi iti saṃdhinā vṛddhimātiṣṭhet</p>
  <p xml:id="KAZ.07.1.33a">yadi vā paśyet āyudhīyaprāyaḥ śreṇīprāyo vā me janapadaḥ śailavananadīdurgaikadvārārakṣo vā śakṣyati parābhiyogaṃ pratihantum viṣayānte durgamaviṣahyamapāśrito vā śakṣyāmi parakarmāṇyupahantuṃ</p>
  <p xml:id="KAZ.07.1.33b">vyasanapīḍopahatotsāho vā paraḥ samprāptakarmopaghātakālaḥ vigṛhītasyānyato vā śakṣyāmi janapadamapavāhayitumiti vigrahe sthito vṛddhimātiṣṭhet</p>
  <p xml:id="KAZ.07.1.34">yadi vā manyeta na me śaktaḥ paraḥ karmāṇyupahantuṃ nāhaṃ tasya karmopaghātī vā vyasanamasya śvavarāhayoriva kalahe vā svakarmānuṣṭhānaparo vā vardhiṣye ityāsanena vṛddhimātiṣṭhet</p>
  <p xml:id="KAZ.07.1.35">yadi vā manyeta yānasādhyaḥ karmopaghātaḥ śatroḥ prativihitasvakarmārakṣaścāsmi iti yānena vṛddhimātiṣṭhet</p>
  <p xml:id="KAZ.07.1.36">yadi vā manyeta nāsmi śaktaḥ parakarmāṇyupahantuṃ svakarmopaghātaṃ vā trātumiti balavantamāśritaḥ svakarmānuṣṭhānena kṣayātsthānaṃ sthānādvṛddhiṃ cākāṅkṣeta</p>
  <p xml:id="KAZ.07.1.37">yadi vā manyeta saṃdhinaikataḥ svakarmāṇi pravartayiṣyāmi vigraheṇaikataḥ parakarmāṇyupahaniṣyāmi iti dvaidhībhāvena vṛddhimātiṣṭhet</p>
  <lg xml:id="KAZ.07.1.38">
    <l xml:id="KAZ.07.1.38ab">evaṃ ṣaḍbhirguṇairetaiḥ sthitaḥ prakṛtimaṇḍale</l>
    <l xml:id="KAZ.07.1.38cd">paryeṣeta kṣayātsthānaṃ sthānādvṛddhiṃ ca karmasu</l>
  </lg>
</div>

<div n="7.2">
  <p xml:id="KAZ.07.2.01">saṃdhivigrahayostulyāyāṃ vṛddhau saṃdhimupeyāt</p>
  <p xml:id="KAZ.07.2.02">vigrahe hi kṣayavyayapravāsapratyavāyā bhavanti</p>
  <p xml:id="KAZ.07.2.03">tenāsanayānayorāsanaṃ vyākhyātam</p>
  <p xml:id="KAZ.07.2.04">dvaidhībhāvasaṃśrayayordvaidhībhāvaṃ gacchet</p>
  <p xml:id="KAZ.07.2.05">dvaidhībhūto hi svakarmapradhāna ātmana evopakaroti saṃśritastu parasyopakaroti nātmanaḥ</p>
  <p xml:id="KAZ.07.2.06">yadbalaḥ sāmantastadviśiṣṭabalamāśrayet</p>
  <p xml:id="KAZ.07.2.07">tadviśiṣṭabalābhāve tamevāśritaḥ kośadaṇḍabhūmīnāmanyatamenāsyopakartumadṛṣṭaḥ prayateta</p>
  <p xml:id="KAZ.07.2.08">mahādoṣo hi viśiṣṭabalasamāgamo rājñāmanyatrārivigṛhītāt</p>
  <p xml:id="KAZ.07.2.09">aśakye daṇḍopanatavadvarteta</p>
  <p xml:id="KAZ.07.2.10">yadā cāsya prāṇaharaṃ vyādhimantaḥkopaṃ śatruvṛddhiṃ mitravyasanamupasthitaṃ vā tannimittāmātmanaśca vṛddhiṃ paśyettadā sambhāvyavyādhidharmakāryāpadeśenāpayāyāt</p>
  <p xml:id="KAZ.07.2.11">svaviṣayastho vā nopagacchet</p>
  <p xml:id="KAZ.07.2.12">āsanno vāsya cchidreṣu praharet</p>
  <p xml:id="KAZ.07.2.13">balīyasorvā madhyagatastrāṇasamarthamāśrayeta yasya vāntardhiḥ syāt ubhau vā</p>
  <p xml:id="KAZ.07.2.14">kapālasaṃśrayastiṣṭhetmūlaharamitarasyetaramapadiśan</p>
  <p xml:id="KAZ.07.2.15">bhedamubhayorvā parasparāpadeśaṃ prayuñjīta bhinnayorupāṃśudaṇḍam</p>
  <p xml:id="KAZ.07.2.16">pārśvastho vā balasthayorāsannabhayātpratikurvīta</p>
  <p xml:id="KAZ.07.2.17">durgāpāśrayo vā dvaidhībhūtastiṣṭhet</p>
  <p xml:id="KAZ.07.2.18">saṃdhivigrahakramahetubhirvā ceṣṭeta</p>
  <p xml:id="KAZ.07.2.19">dūṣyāmitrāṭavikānubhayorupagṛhṇīyāt</p>
  <p xml:id="KAZ.07.2.20">etayoranyataraṃ gacchaṃstairevānyatarasya vyasane praharet</p>
  <p xml:id="KAZ.07.2.21">dvābhyāmupahato vā maṇḍalāpāśrayastiṣṭhetmadhyamamudāsīnaṃ vā saṃśrayeta</p>
  <p xml:id="KAZ.07.2.22">tena sahaikamupagṛhyetaramucchindyādubhau vā</p>
  <p xml:id="KAZ.07.2.23">dvābhyāmucchinno vā madhyamodāsīnayostatpakṣīyāṇāṃ vā rājñāṃ nyāyavṛttimāśrayeta</p>
  <p xml:id="KAZ.07.2.24">tulyānāṃ vā yasya prakṛtayaḥ sukhyeyurenam yatrastho vā śaknuyādātmānamuddhartum yatra vā pūrvapuruṣocitā gatirāsannaḥ sambandho vā mitrāṇi bhūyāṃsyatiśaktimanti vā bhaveyuḥ</p>
  <lg xml:id="KAZ.07.2.25">
    <l xml:id="KAZ.07.2.25ab">priyo yasya bhaved yo vā priyo'sya katarastayoḥ</l>
    <l xml:id="KAZ.07.2.25cd">priyo yasya sa taṃ gacchedityāśrayagatiḥ parā</l>
  </lg>
</div>

<div n="7.3">
  <p xml:id="KAZ.07.3.01">vijigīṣuḥ śaktyapekṣaḥ ṣāḍguṇyamupayuñjīta</p>
  <p xml:id="KAZ.07.3.02">samajyāyobhyāṃ saṃdhīyeta hīnena vigṛhṇīyāt</p>
  <p xml:id="KAZ.07.3.03">vigṛhīto hi jyāyasā hastinā pādayuddhamivābhyupaiti</p>
  <p xml:id="KAZ.07.3.04">samena cāmaṃ pātramāmenāhatamivobhayataḥ kṣayaṃ karoti</p>
  <p xml:id="KAZ.07.3.05">kumbhenevāśmā hīnenaikāntasiddhimavāpnoti</p>
  <p xml:id="KAZ.07.3.06">jyāyāṃścenna saṃdhimiccheddaṇḍopanatavṛttamābalīyasaṃ vā yogamātiṣṭhet</p>
  <p xml:id="KAZ.07.3.07">samaścenna saṃdhimicched yāvanmātramapakuryāttāvanmātramasya pratyapakuryāt</p>
  <p xml:id="KAZ.07.3.08">tejo hi saṃdhānakāraṇam</p>
  <p xml:id="KAZ.07.3.09">nātaptaṃ lohaṃ lohena saṃdhatta iti</p>
  <p xml:id="KAZ.07.3.10">hīnaścetsarvatrānupraṇatastiṣṭhetsaṃdhimupeyāt</p>
  <p xml:id="KAZ.07.3.11">āraṇyo'gniriva hi duḥkhāmarṣajaṃ tejo vikramayati</p>
  <p xml:id="KAZ.07.3.12">maṇḍalasya cānugrāhyo bhavati</p>
  <p xml:id="KAZ.07.3.13">saṃhitaścetparaprakṛtayo lubdhakṣīṇāpacaritāḥ pratyādānabhayādvā nopagacchanti iti paśyedd hīno'pi vigṛhṇīyāt</p>
  <p xml:id="KAZ.07.3.14">vigṛhītaścetparaprakṛtayo lubdhakṣīṇāpacaritā vigrahodvignā vā māṃ nopagacchanti iti paśyejjyāyānapi saṃdhīyeta vigrahodvegaṃ vā śamayet</p>
  <p xml:id="KAZ.07.3.15">vyasanayaugapadye'pi guruvyasano'smi laghuvyasanaḥ paraḥ sukhena pratikṛtya vyasanamātmano'bhiyuñjyāditi paśyejjyāyānapi saṃdhīyeta</p>
  <p xml:id="KAZ.07.3.16">saṃdhivigrahayoścetparakarśanamātmopacayaṃ vā nābhipaśyejjyāyānapyāsīta</p>
  <p xml:id="KAZ.07.3.17">paravyasanamapratikāryaṃ cetpaśyedd hīno'pyabhiyāyāt</p>
  <p xml:id="KAZ.07.3.18">apratikāryāsannavyasano vā jyāyānapi saṃśrayeta</p>
  <p xml:id="KAZ.07.3.19">saṃdhinaikato vigraheṇaikataścetkāryasiddhiṃ paśyejjyāyānapi dvaidhībhūtastiṣṭhet</p>
  <p xml:id="KAZ.07.3.20">evaṃ samasya ṣāḍguṇyopayogaḥ</p>
  <p xml:id="KAZ.07.3.21">tatra tu prativiśeṣaḥ</p>
  <lg xml:id="KAZ.07.3.22">
    <l xml:id="KAZ.07.3.22ab">pravṛttacakreṇākrānto rājñā balavatābalaḥ</l>
    <l xml:id="KAZ.07.3.22cd">saṃdhinopanamettūrṇaṃ kośadaṇḍātmabhūmibhiḥ</l>
  </lg>
  <lg xml:id="KAZ.07.3.23">
    <l xml:id="KAZ.07.3.23ab">svayaṃ saṃkhyātadaṇḍena daṇḍasya vibhavena vā</l>
    <l xml:id="KAZ.07.3.23cd">upasthātavyamityeṣa saṃdhirātmāmiṣo mataḥ</l>
  </lg>
  <lg xml:id="KAZ.07.3.24">
    <l xml:id="KAZ.07.3.24ab">senāpatikumārābhyāmupasthātavyamityayam</l>
    <l xml:id="KAZ.07.3.24cd">puruṣāntarasaṃdhiḥ syānnātmanetyātmarakṣaṇaḥ</l>
  </lg>
  <lg xml:id="KAZ.07.3.25">
    <l xml:id="KAZ.07.3.25ab">ekenānyatra yātavyaṃ svayaṃ daṇḍena vetyayam</l>
    <l xml:id="KAZ.07.3.25cd">adṛṣṭapuruṣaḥ saṃdhirdaṇḍamukhyātmarakṣaṇaḥ</l>
  </lg>
  <lg xml:id="KAZ.07.3.26">
    <l xml:id="KAZ.07.3.26ab">mukhyastrībandhanaṃ kuryātpūrvayoḥ paścime tvarim</l>
    <l xml:id="KAZ.07.3.26cd">sādhayedgūḍhamityete daṇḍopanatasaṃdhayaḥ</l>
  </lg>
  <lg xml:id="KAZ.07.3.27">
    <l xml:id="KAZ.07.3.27ab">kośadānena śeṣāṇāṃ prakṛtīnāṃ vimokṣaṇam</l>
    <l xml:id="KAZ.07.3.27cd">parikrayo bhavetsaṃdhiḥ sa eva ca yathāsukham</l>
  </lg>
  <lg xml:id="KAZ.07.3.28">
    <l xml:id="KAZ.07.3.28ab">skandhopaneyo bahudhā jñeyaḥ saṃdhirupagrahaḥ</l>
    <l xml:id="KAZ.07.3.28cd">niruddho deśakālābhyāmatyayaḥ syādupagrahaḥ</l>
  </lg>
  <lg xml:id="KAZ.07.3.29">
    <l xml:id="KAZ.07.3.29ab">viṣahyadānādāyatyāṃ kṣamaḥ strībandhanādapi</l>
    <l xml:id="KAZ.07.3.29cd">suvarṇasaṃdhirviśvāsādekībhāvagato bhavet</l>
  </lg>
  <lg xml:id="KAZ.07.3.30">
    <l xml:id="KAZ.07.3.30ab">viparītaḥ kapālaḥ syādatyādānābhibhāṣitaḥ</l>
    <l xml:id="KAZ.07.3.30cd">pūrvayoḥ praṇayetkupyaṃ hastyaśvaṃ vā garānvitam</l>
  </lg>
  <lg xml:id="KAZ.07.3.31">
    <l xml:id="KAZ.07.3.31ab">tṛtīye praṇayedarthaṃ kathayan karmaṇāṃ kṣayam</l>
    <l xml:id="KAZ.07.3.31cd">tiṣṭheccaturtha ityete kośopanatasaṃdhayaḥ</l>
  </lg>
  <lg xml:id="KAZ.07.3.32">
    <l xml:id="KAZ.07.3.32ab">bhūmyekadeśatyāgena śeṣaprakṛtirakṣaṇam</l>
    <l xml:id="KAZ.07.3.32cd">ādiṣṭasaṃdhistatreṣṭo gūḍhastenopaghātinaḥ</l>
  </lg>
  <lg xml:id="KAZ.07.3.33">
    <l xml:id="KAZ.07.3.33ab">bhūmīnāmāttasārāṇāṃ mūlavarjaṃ praṇāmanam</l>
    <l xml:id="KAZ.07.3.33cd">ucchinnasaṃdhistatreṣṭaḥ paravyasanakāṅkṣiṇaḥ</l>
  </lg>
  <lg xml:id="KAZ.07.3.34">
    <l xml:id="KAZ.07.3.34ab">phaladānena bhūmīnāṃ mokṣaṇaṃ syādavakrayaḥ</l>
    <l xml:id="KAZ.07.3.34cd">phalātimukto bhūmibhyaḥ saṃdhiḥ sa paridūṣaṇaḥ</l>
  </lg>
  <lg xml:id="KAZ.07.3.35">
    <l xml:id="KAZ.07.3.35ab">kuryādavekṣaṇaṃ pūrvau paścimau tvābalīyasam</l>
    <l xml:id="KAZ.07.3.35cd">ādāya phalamityete deśopanatasaṃdhayaḥ</l>
  </lg>
  <lg xml:id="KAZ.07.3.36">
    <l xml:id="KAZ.07.3.36ab">svakāryāṇāṃ vaśenaite deśe kāle ca bhāṣitāḥ</l>
    <l xml:id="KAZ.07.3.36cd">ābalīyasikāḥ kāryāstrividhā hīnasaṃdhayaḥ</l>
  </lg>
</div>

<div n="7.4">
  <p xml:id="KAZ.07.4.01">saṃdhivigrahayorāsanaṃ yānaṃ ca vyākhyātam</p>
  <p xml:id="KAZ.07.4.02">sthānamāsanamupekṣaṇaṃ cetyāsanaparyāyāḥ</p>
  <p xml:id="KAZ.07.4.03">viśeṣastu guṇaikadeśe sthānaṃ svavṛddhiprāptyarthamāsanamupāyānāmaprayoga upekṣaṇam</p>
  <p xml:id="KAZ.07.4.04">atisaṃdhānakāmayorarivijigīṣvorupahantumaśaktayorvigṛhyāsanaṃ saṃdhāya vā</p>
  <p xml:id="KAZ.07.4.05">yadā vā paśyetsvadaṇḍairmitrāṭavīdaṇḍairvā samaṃ jyāyāṃsaṃ vā karśayitumutsahe iti tadā kṛtabāhyābhyantarakṛtyo vigṛhyāsīta</p>
  <p xml:id="KAZ.07.4.06">yadā vā paśyet utsāhayuktā me prakṛtayaḥ saṃhatā vivṛddhāḥ svakarmāṇyavyāhatāścariṣyanti parasya vā karmāṇyupahaniṣyanti iti tadā vigṛhyāsīta</p>
  <p xml:id="KAZ.07.4.07a">yadā vā paśyetparasyāpacaritāḥ kṣīṇā lubdhāḥ svacakrastenāṭavīvyathitā vā prakṛtayaḥ svayamupajāpena vā māmeṣyanti sampannā me vārttā vipannā parasya tasya prakṛtayo durbhikṣopahatā māmeṣyanti vipannā me vārttā sampannā parasya</p>
  <p xml:id="KAZ.07.4.07b">taṃ me prakṛtayo na gamiṣyanti vigṛhya cāsya dhānyapaśuhiraṇyānyāhariṣyāmi svapaṇyopaghātīni vā parapaṇyāni nivartayiṣyāmi</p>
  <p xml:id="KAZ.07.4.07c">paravaṇikpathādvā saravanti māmeṣyanti vigṛhīte netaram dūṣyāmitrāṭavīnigrahaṃ vā vigṛhīto na kariṣyati taireva vā vigrahaṃ prāpsyati</p>
  <p xml:id="KAZ.07.4.07d">mitraṃ me mitrabhāvyabhiprayāto bahvalpakālaṃ tanukṣayavyayamarthaṃ prāpsyati guṇavatīmādeyāṃ vā bhūmim</p>
  <p xml:id="KAZ.07.4.07e">sarvasaṃdohena vā māmanādṛtya prayātukāmaḥ kathaṃ na yāyāditi paravṛddhipratighātārthaṃ pratāpārthaṃ ca vigṛhyāsīta</p>
  <p xml:id="KAZ.07.4.08">tameva hi pratyāvṛtto grasate ityācāryāḥ</p>
  <p xml:id="KAZ.07.4.09">neti kauṭilyaḥ</p>
  <p xml:id="KAZ.07.4.10">karśanamātramasya kuryādavyasaninaḥ paravṛddhyā tu vṛddhaḥ samucchedanam</p>
  <p xml:id="KAZ.07.4.11">evaṃ parasya yātavyo'smai sāhāyyamavinaṣṭaḥ prayacchet</p>
  <p xml:id="KAZ.07.4.12">tasmātsarvasaṃdohaprakṛtaṃ vigṛhyāsīta</p>
  <p xml:id="KAZ.07.4.13">vigṛhyāsanahetuprātilomye saṃdhāyāsīta</p>
  <p xml:id="KAZ.07.4.14">vigṛhyāsanahetubhirabhyuccitaḥ sarvasaṃdohavarjaṃ vigṛhya yāyāt</p>
  <p xml:id="KAZ.07.4.15">yadā vā paśyet vyasanī paraḥ prakṛtivyasanaṃ vāsya śeeṣaprakṛtibhirapratikāryaṃ svacakrapīḍitā viraktā vāsya prakṛtayaḥ karśitā nirutsāhāḥ parasparādvā bhinnāḥ śakyā lobhayitumagnyudakavyādhimarakadurbhikṣanimittaṃ kṣīṇayugyapuruṣanicayarakṣāvidhānaḥ paraḥ iti tadā vigṛhya yāyāt</p>
  <p xml:id="KAZ.07.4.16">yadā vā paśyetmitramākrandaśca me śūravṛddhānuraktaprakṛtiḥ viparītaprakṛtiḥ paraḥ pārṣṇigrāhaścāsāraśca śakṣyāmi mitreṇāsāramākrandena pārṣṇigrāhaṃ vā vigṛhya yātumiti tadā vigṛhya yāyāt</p>
  <p xml:id="KAZ.07.4.17">yadā vā phalamekahāryamalpakālaṃ paśyettadā pārṣṇigrāhāsārābhyāṃ vigṛhya yāyāt</p>
  <p xml:id="KAZ.07.4.18">viparyaye saṃdhāya yāyāt</p>
  <p xml:id="KAZ.07.4.19">yadā vā paśyet na śakyamekena yātumavaśyaṃ ca yātavyamiti tadā samahīnajyāyobhiḥ sāmavāyikaiḥ sambhūya yāyādekatra nirdiṣṭenāṃśena anekatrānirdiṣṭenāṃśena</p>
  <p xml:id="KAZ.07.4.20">teṣāmasamavāye daṇḍamanyatamasmānniviṣṭāṃśena yāceta</p>
  <p xml:id="KAZ.07.4.21">sambhūyābhigamanena vā nirviśyeta dhruve lābhe nirdiṣṭenāṃśena adhruve lābhāṃśena</p>
  <lg xml:id="KAZ.07.4.22">
    <l xml:id="KAZ.07.4.22ab">aṃśo daṇḍasamaḥ pūrvaḥ prayāsasama uttamaḥ</l>
    <l xml:id="KAZ.07.4.22cd">vilopo vā yathālābhaṃ prakṣepasama eva vā</l>
  </lg>
</div>

<div n="7.5">
  <p xml:id="KAZ.07.5.01">tulyasāmantavyasane yātavyamamitraṃ vetyamitramabhiyāyāttatsiddhau yātavyam</p>
  <p xml:id="KAZ.07.5.02">amitrasiddhau hi yātavyaḥ sāhāyyaṃ dadyānnāmitro yātavyasiddhau</p>
  <p xml:id="KAZ.07.5.03">guruvyasanaṃ yātavyaṃ laghuvyasanamamitraṃ veti guruvyasanaṃ saukaryato yāyādityācāryāḥ</p>
  <p xml:id="KAZ.07.5.04">neti kauṭilyaḥ</p>
  <p xml:id="KAZ.07.5.05">laghuvyasanamamitraṃ yāyāt</p>
  <p xml:id="KAZ.07.5.06">laghvapi hi vyasanamabhiyuktasya kṛcchraṃ bhavati</p>
  <p xml:id="KAZ.07.5.07">satyaṃ gurvapi gurutaraṃ bhavati</p>
  <p xml:id="KAZ.07.5.08">anabhiyuktastu laghuvyasanaḥ sukhena vyasanaṃ pratikṛtyāmitro yātavyamabhisaretpārṣṇiṃ vā gṛhṇīyāt</p>
  <p xml:id="KAZ.07.5.09">yātavyayaugapadye guruvyasanaṃ nyāyavṛttiṃ laghuvyasanamanyāyavṛttiṃ viraktaprakṛtiṃ veti viraktaprakṛtiṃ yāyāt</p>
  <p xml:id="KAZ.07.5.10">guruvyasanaṃ nyāyavṛttimabhiyuktaṃ prakṛtayo'nugṛhṇanti laghuvyasanamanyāyavṛttimupekṣante viraktā balavantamapyucchindanti</p>
  <p xml:id="KAZ.07.5.11">tasmādviraktaprakṛtimeva yāyāt</p>
  <p xml:id="KAZ.07.5.12">kṣīṇalubdhaprakṛtimapacaritaprakṛtiṃ veti kṣīṇalubdhaprakṛtiṃ yāyātkṣīṇalubdhā hi prakṛtayaḥ sukhenopajāpaṃ pīḍāṃ vopagacchanti nāpacaritāḥ pradhānāvagrahasādhyāḥ ityācāryāḥ</p>
  <p xml:id="KAZ.07.5.13">neti kauṭilyaḥ</p>
  <p xml:id="KAZ.07.5.14">kṣīṇalubdhā hi prakṛtayo bhartari snigdhā bhartṛhite tiṣṭhanti upajāpaṃ vā visaṃvādayanti anurāge sārvaguṇyamiti</p>
  <p xml:id="KAZ.07.5.15">tasmādapacaritaprakṛtimeva yāyāt</p>
  <p xml:id="KAZ.07.5.16">balavantamanyāyavṛttiṃ durbalaṃ vā nyāyavṛttimiti balavantamanyāyavṛttiṃ yāyāt</p>
  <p xml:id="KAZ.07.5.17">balavantamanyāyavṛttimabhiyuktaṃ prakṛtayo nānugṛhṇanti niṣpātayanti amitraṃ vāsya bhajante</p>
  <p xml:id="KAZ.07.5.18">durbalaṃ tu nyāyavṛttimabhiyuktaṃ prakṛtayaḥ parigṛhṇanti anuniṣpatanti vā</p>
  <lg xml:id="KAZ.07.5.19">
    <l xml:id="KAZ.07.5.19ab">avakṣepeṇa hi satāmasatāṃ pragraheṇa ca</l>
    <l xml:id="KAZ.07.5.19cd">abhūtānāṃ ca hiṃsānāmadharmyāṇāṃ pravartanaiḥ</l>
  </lg>
  <lg xml:id="KAZ.07.5.20">
    <l xml:id="KAZ.07.5.20ab">ucitānāṃ caritrāṇāṃ dharmiṣṭhānāṃ nivartanaiḥ</l>
    <l xml:id="KAZ.07.5.20cd">adharmasya prasaṅgena dharmasyāvagraheṇa ca</l>
  </lg>
  <lg xml:id="KAZ.07.5.21">
    <l xml:id="KAZ.07.5.21ab">akāryāṇāṃ ca karaṇaiḥ kāryāṇāṃ ca praṇāśanaiḥ</l>
    <l xml:id="KAZ.07.5.21cd">apradānaiśca deyānāmadeyānāṃ ca sādhanaiḥ</l>
  </lg>
  <lg xml:id="KAZ.07.5.22">
    <l xml:id="KAZ.07.5.22ab">adaṇḍanaiśca daṇḍyānāmadaṇḍyānāṃ ca daṇḍanaiḥ</l>
    <l xml:id="KAZ.07.5.22cd">agrāhyāṇāmupagrāhairgrāhyāṇāṃ cānabhigrahaiḥ</l>
  </lg>
  <lg xml:id="KAZ.07.5.23">
    <l xml:id="KAZ.07.5.23ab">anarthyānāṃ ca karaṇairarthyānāṃ ca vighātanaiḥ</l>
    <l xml:id="KAZ.07.5.23cd">arakṣaṇaiśca corebhyaḥ svayaṃ ca parimoṣaṇaiḥ</l>
  </lg>
  <lg xml:id="KAZ.07.5.24">
    <l xml:id="KAZ.07.5.24ab">pātaiḥ puruṣakārāṇāṃ karmaṇāṃ guṇadūṣaṇaiḥ</l>
    <l xml:id="KAZ.07.5.24cd">upaghātaiḥ pradhānānāṃ mānyānāṃ cāvamānanaiḥ</l>
  </lg>
  <lg xml:id="KAZ.07.5.25">
    <l xml:id="KAZ.07.5.25ab">virodhanaiśca vṛddhānāṃ vaiṣamyeṇānṛtena ca</l>
    <l xml:id="KAZ.07.5.25cd">kṛtasyāpratikāreṇa sthitasyākaraṇena ca</l>
  </lg>
  <lg xml:id="KAZ.07.5.26">
    <l xml:id="KAZ.07.5.26ab">rājñaḥ pramādālasyābhyāṃ yogakṣemavadhena vā</l>
    <l xml:id="KAZ.07.5.26cd">prakṛtīnāṃ kṣayo lobho vairāgyaṃ copajāyate</l>
  </lg>
  <lg xml:id="KAZ.07.5.27">
    <l xml:id="KAZ.07.5.27ab">kṣīṇāḥ prakṛtayo lobhaṃ lubdhā yānti virāgatām</l>
    <l xml:id="KAZ.07.5.27cd">viraktā yāntyamitraṃ vā bhartāraṃ ghnanti vā svayam</l>
  </lg>
  <p xml:id="KAZ.07.5.28">tasmātprakṛtīnāṃ kṣayalobhavirāgakāraṇāni notpādayet utpannāni vā sadyaḥ pratikurvīta</p>
  <p xml:id="KAZ.07.5.29">kṣīṇā lubdhā viraktā vā prakṛtaya iti</p>
  <p xml:id="KAZ.07.5.30">kṣīṇāḥ pīḍanocchedanabhayātsadyaḥ saṃdhiṃ yuddhaṃ niṣpatanaṃ vā rocayante</p>
  <p xml:id="KAZ.07.5.31">lubdhā lobhenāsaṃtuṣṭāḥ paropajāpaṃ lipsante</p>
  <p xml:id="KAZ.07.5.32">viraktāḥ parābhiyogamabhyuttiṣṭhante</p>
  <p xml:id="KAZ.07.5.33">tāsāṃ hiraṇyadhānyakṣayaḥ sarvopaghātī kṛcchrapratīkāraśca yugyapuruṣakṣayo hiraṇyadhānyasādhyaḥ</p>
  <p xml:id="KAZ.07.5.34">lobha aikadeśiko mukhyāyattaḥ parārtheṣu śakyaḥ pratihantumādātuṃ vā</p>
  <p xml:id="KAZ.07.5.35">virāgaḥ pradhānāvagrahasādhyaḥ</p>
  <p xml:id="KAZ.07.5.36">niṣpradhānā hi prakṛtayo bhogyā bhavantyanupajāpyāścānyeṣāmanāpatsahāstu</p>
  <p xml:id="KAZ.07.5.37">prakṛtimukhyapragrahaistu bahudhā bhinnā guptā bhavantyāpatsahāśca</p>
  <p xml:id="KAZ.07.5.38">sāmavāyikānāmapi saṃdhivigrahakāraṇānyavekṣya śaktiśaucayuktaiḥ sambhūya yāyāt</p>
  <p xml:id="KAZ.07.5.39">śaktimān hi pārṣṇigrahaṇe yātrāsāhāyyadāne vā śaktaḥ śuciḥ siddhau cāsiddhau ca yathāsthitakārīti</p>
  <p xml:id="KAZ.07.5.40">teṣāṃ jyāyasaikena dvābhyāṃ samābhyāṃ vā sambhūya yātavyamiti dvābhyāṃ samābhyāṃ śreyaḥ</p>
  <p xml:id="KAZ.07.5.41">jyāyasā hyavagṛhītaścarati samābhyāmatisaṃdhānādhikye vā</p>
  <p xml:id="KAZ.07.5.42">tau hi sukhau bhedayitum duṣṭaścaiko dvābhyāṃ niyantuṃ bhedopagrahaṃ copagantumiti</p>
  <p xml:id="KAZ.07.5.43">samenaikena dvābhyāṃ hīnābhyāṃ veti dvābhyāṃ hīnābhyāṃ śreyaḥ</p>
  <p xml:id="KAZ.07.5.44">tau hi dvikāryasādhakau vaśyau ca bhavataḥ</p>
  <lg xml:id="KAZ.07.5.45">
    <l xml:id="KAZ.07.5.45ab">kāryasiddhau tu kṛtārthājjyāyaso gūḍhaḥ sāpadeśamapasravet</l>
    <l xml:id="KAZ.07.5.45cd">aśuceḥ śucivṛttāttu pratīkṣetā visarjanāt</l>
  </lg>
  <lg xml:id="KAZ.07.5.46">
    <l xml:id="KAZ.07.5.46ab">sattrādapasared yattaḥ kalatramapanīya vā</l>
    <l xml:id="KAZ.07.5.46cd">samādapi hi labdhārthādviśvastasya bhayaṃ bhavet</l>
  </lg>
  <lg xml:id="KAZ.07.5.47">
    <l xml:id="KAZ.07.5.47ab">jyāyastve cāpi labdhārthaḥ samo'pi parikalpate</l>
    <l xml:id="KAZ.07.5.47cd">abhyuccitaścāviśvāsyo vṛddhiścittavikāriṇī</l>
  </lg>
  <lg xml:id="KAZ.07.5.48">
    <l xml:id="KAZ.07.5.48ab">viśiṣṭādalpamapyaṃśaṃ labdhvā tuṣṭamukho vrajet</l>
    <l xml:id="KAZ.07.5.48cd">anaṃśo vā tato'syāṅke prahṛtya dviguṇaṃ haret</l>
  </lg>
  <lg xml:id="KAZ.07.5.49">
    <l xml:id="KAZ.07.5.49ab">kṛtārthastu svayaṃ netā visṛjetsāmavāyikān</l>
    <l xml:id="KAZ.07.5.49cd">api jīyeta na jayenmaṇḍaleṣṭastathā bhavet</l>
  </lg>
</div>

<div n="7.6">
  <p xml:id="KAZ.07.6.01">vijigīṣurdvitīyāṃ prakṛtimevamatisaṃdadhyāt</p>
  <p xml:id="KAZ.07.6.02">sāmantaṃ saṃhitaprayāṇe yojayettvamito yāhi ahamito yāsyāmi samāno lābhaḥ iti</p>
  <p xml:id="KAZ.07.6.03">lābhasāmye saṃdhiḥ vaiṣamye vikramaḥ</p>
  <p xml:id="KAZ.07.6.04">saṃdhiḥ paripaṇitaścāparipaṇitaśca</p>
  <p xml:id="KAZ.07.6.05">tvametaṃ deśaṃ yāhi ahamimaṃ deśaṃ yāsyāmi iti paripaṇitadeśaḥ</p>
  <p xml:id="KAZ.07.6.06">tvametāvantaṃ kālaṃ ceṣṭasva ahametāvantaṃ kālaṃ ceṣṭiṣye iti paripaṇitakālaḥ</p>
  <p xml:id="KAZ.07.6.07">tvametāvatkāryaṃ sādhaya ahamidaṃ kāryaṃ sādhayiṣyāmi iti paripaṇitārthaḥ</p>
  <p xml:id="KAZ.07.6.08">yadi vā manyeta śailavananadīdurgamaṭavīvyavahitaṃ chinnadhānyapuruṣavīvadhāsāramayavasendhanodakamavijñātaṃ prakṛṣṭamanyabhāvadeśīyaṃ vā sainyavyāyāmānāmalabdhabhaumaṃ vā deśaṃ paro yāsyati viparītamahamityetasminviśeṣe paripaṇitadeśaṃ saṃdhimupeyāt</p>
  <p xml:id="KAZ.07.6.09">yadi vā manyeta pravarṣoṣṇaśītamativyādhiprāyamupakṣīṇāhāropabhogaṃ sainyavyāyāmānāṃ cāuparodhikaṃ kāryasādhanānāmūnamatiriktaṃ vā kālaṃ paraśceṣṭiṣyate viparītamahamityetasminviśeṣe paripaṇitakālaṃ saṃdhimupeyāt</p>
  <p xml:id="KAZ.07.6.10">yadi vā manyeta pratyādeyaṃ prakṛtikopakaṃ dīrghakālaṃ mahākṣayavyayamalpamanarthānubandhamakalyamadharmyaṃ madhyamodāsīnaviruddhaṃ mitropaghātakaṃ vā kāryaṃ paraḥ sādhayiṣyati viparītamahamityetasminviśeṣe paripaṇitārthaṃ saṃdhimupeyāt</p>
  <p xml:id="KAZ.07.6.11">evaṃ deśakālayoḥ kālakāryayordeśakāryayordeśakālakāryāṇāṃ cāvasthāpanātsaptavidhaḥ paripaṇitaḥ</p>
  <p xml:id="KAZ.07.6.12">tasminprāgevārabhya pratiṣṭhāpya ca svakarmāṇi parakarmasu vikrameta</p>
  <p xml:id="KAZ.07.6.13">vyasanatvarāvamānālasyayuktamajñaṃ vā śatrumatisaṃdhātukāmo deśakālakāryāṇāmanavasthāpanātsaṃhitau svaḥ iti saṃdhiviśvāsena paracchidramāsādya praharedityaparipaṇitaḥ</p>
  <p xml:id="KAZ.07.6.14">tatraitadbhavati</p>
  <lg xml:id="KAZ.07.6.15">
    <l xml:id="KAZ.07.6.15ab">sāmantenaiva sāmantaṃ vidvānāyojya vigrahe</l>
    <l xml:id="KAZ.07.6.15cd">tato'nyasya haredbhūmiṃ chittvā pakṣaṃ samantataḥ</l>
  </lg>
  <p xml:id="KAZ.07.6.16">saṃdherakṛtacikīrṣā kṛtaśleṣaṇaṃ kṛtavidūṣaṇamavaśīrṇakriyā ca</p>
  <p xml:id="KAZ.07.6.17">vikramasya prakāśayuddhaṃ kūṭayuddhaṃ tūṣṇīṃ yuddham</p>
  <p xml:id="KAZ.07.6.18">iti saṃdhivikramau</p>
  <p xml:id="KAZ.07.6.19">apūrvasya saṃdheḥ sānubandhaiḥ sāmādibhiḥ paryeṣaṇaṃ samahīnajyāyasāṃ ca yathābalamavasthāpanamakṛtacikīrṣā</p>
  <p xml:id="KAZ.07.6.20">kṛtasya priyahitābhyāmubhayataḥ paripālanaṃ yathāsambhāṣitasya ca nibandhanasyānuvartanaṃ rakṣaṇaṃ ca kathaṃ parasmānna bhidyeta iti kṛtaśleṣaṇam</p>
  <p xml:id="KAZ.07.6.21">parasyāpasaṃdheyatāṃ dūṣyātisaṃdhānena sthāpayitvā vyatikramaḥ kṛtavidūṣaṇam</p>
  <p xml:id="KAZ.07.6.22">bhṛtyena mitreṇa vā doṣāpasṛtena pratisaṃdhānamavaśīrṇakriyā</p>
  <p xml:id="KAZ.07.6.23">tasyāṃ gatāgataścaturvidhaḥ kāraṇādgatāgato viparītaḥ kāraṇādgato'kāraṇādāgato viparītaśceti</p>
  <p xml:id="KAZ.07.6.24">svāmino doṣeṇa gato guṇenāgataḥ parasya guṇena gato doṣeṇāgata iti kāraṇādgatāgataḥ saṃdheyaḥ</p>
  <p xml:id="KAZ.07.6.25">svadoṣeṇa gatāgato guṇamubhayoḥ parityajya akāraṇādgatāgataḥ calabuddhirasaṃdheyaḥ</p>
  <p xml:id="KAZ.07.6.26">svāmino doṣeṇa gataḥ parasmātsvadoṣeṇāgata iti kāraṇādgato'kāraṇādāgataḥ tarkayitavyaḥ paraprayuktaḥ svena vā doṣeṇāpakartukāmaḥ parasyocchettāramamitraṃ me jñātvā pratighātabhayādāgataḥ paraṃ vā māmucchettukāmaṃ parityajyānṛśaṃsyādāgataḥ iti</p>
  <p xml:id="KAZ.07.6.27">jñātvā kalyāṇabuddhiṃ pūjayedanyathābuddhimapakṛṣṭaṃ vāsayet</p>
  <p xml:id="KAZ.07.6.28">svadoṣeṇa gataḥ paradoṣeṇāgata ityakāraṇādgataḥ kāraṇādāgataḥ tarkayitavyaḥ chidraṃ me pūrayiṣyati ucito'yamasya vāsaḥ paratrāsya jano na ramate mitrairme saṃhitaḥ śatrubhirvigṛhītaḥ lubdhakrūrādāvignaḥ śatrusaṃhitādvā parasmāt iti</p>
  <p xml:id="KAZ.07.6.29">jñātvā yathābuddhyavasthāpayitavyaḥ</p>
  <p xml:id="KAZ.07.6.30">kṛtapraṇāśaḥ śaktihānirvidyāpaṇyatvamāśānirvedo deśalaulyamaviśvāso balavadvigraho vā parityāgasthānamityācāryāḥ</p>
  <p xml:id="KAZ.07.6.31">bhayamavṛttiramarṣa iti kauṭilyaḥ</p>
  <p xml:id="KAZ.07.6.32">ihāpakārī tyājyaḥ parāpakārī saṃdheyaḥ ubhayāpakārī tarkayitavya iti samānam</p>
  <p xml:id="KAZ.07.6.33">asaṃdheyena tvavaśyaṃ saṃdhātavye yataḥ prabhāvastataḥ pratividadhyāt</p>
  <lg xml:id="KAZ.07.6.34">
    <l xml:id="KAZ.07.6.34ab">sopakāraṃ vyavahitaṃ guptamāyuḥkṣayāditi</l>
    <l xml:id="KAZ.07.6.34cd">vāsayedaripakṣīyamavaśīrṇakriyāvidhau</l>
  </lg>
  <lg xml:id="KAZ.07.6.35">
    <l xml:id="KAZ.07.6.35ab">vikramayedbhartari vā siddhaṃ vā daṇḍacāriṇam</l>
    <l xml:id="KAZ.07.6.35cd">kuryādamitrāṭavīṣu pratyante vānyataḥ kṣipet</l>
  </lg>
  <lg xml:id="KAZ.07.6.36">
    <l xml:id="KAZ.07.6.36ab">paṇyaṃ kuryādasiddhaṃ vā siddhaṃ vā tena saṃvṛtam</l>
    <l xml:id="KAZ.07.6.36cd">tasyaiva doṣeṇādūṣya parasaṃdheyakāraṇāt</l>
  </lg>
  <lg xml:id="KAZ.07.6.37">
    <l xml:id="KAZ.07.6.37ab">atha vā śamayedenamāyatyarthamupāṃśunā</l>
    <l xml:id="KAZ.07.6.37cd">āyatyāṃ ca vadhaprepsuṃ dṛṣṭvā hanyādgatāgatam</l>
  </lg>
  <lg xml:id="KAZ.07.6.38">
    <l xml:id="KAZ.07.6.38ab">arito'bhyāgato doṣaḥ śatrusaṃvāsakāritaḥ</l>
    <l xml:id="KAZ.07.6.38cd">sarpasaṃvāsadharmitvānnityodvegena dūṣitaḥ</l>
  </lg>
  <lg xml:id="KAZ.07.6.39">
    <l xml:id="KAZ.07.6.39ab">jāyate plakṣabījāśātkapotādiva śālmaleḥ</l>
    <l xml:id="KAZ.07.6.39cd">udvegajanano nityaṃ paścādapi bhayāvahaḥ</l>
  </lg>
  <lg xml:id="KAZ.07.6.40">
    <l xml:id="KAZ.07.6.40ab">prakāśayuddhaṃ nirdiṣṭe deśe kāle ca vikramaḥ</l>
    <l xml:id="KAZ.07.6.40cd">vibhīṣaṇamavaskandaḥ pramādavyasanārdanam</l>
  </lg>
  <lg xml:id="KAZ.07.6.41">
    <l xml:id="KAZ.07.6.41ab">ekatra tyāgaghātau ca kūṭayuddhasya mātṛkā</l>
    <l xml:id="KAZ.07.6.41cd">yogagūḍhopajāpārthaṃ tūṣṇīṃ yuddhasya lakṣaṇam</l>
  </lg>
</div>

<div n="7.7">
  <p xml:id="KAZ.07.7.01">vijigīṣurdvitīyāṃ prakṛtimevamupagṛhṇīyāt</p>
  <p xml:id="KAZ.07.7.02">sāmantaṃ sāmantena sambhūya yāyāt yadi vā manyeta pārṣṇiṃ me na grahīṣyati pārṣṇigrāhaṃ vārayiṣyati yātavyaṃ nābhisariṣyati baladvaiguṇyaṃ me bhaviṣyati vīvadhāsārau me pravartayiṣyati parasya vārayiṣyati bahvābādhe me pathi kaṇṭakānmardayiṣyati durgāṭavyapasāreṣu daṇḍena cariṣyati yātavyamaviṣahye doṣe saṃdhau vā sthāpayiṣyati labdhalābhāṃśo vā śatrūnanyānme viśvāsayiṣyati iti</p>
  <p xml:id="KAZ.07.7.03">dvaidhībhūto vā kośena daṇḍaṃ daṇḍena kośaṃ sāmantānāmanyatamāl lipseta</p>
  <p xml:id="KAZ.07.7.04">teṣāṃ jyāyaso'dhikenāṃśena samātsamena hīnādd hīneneti samasaṃdhiḥ</p>
  <p xml:id="KAZ.07.7.05">viparyaye viṣamasaṃdhiḥ</p>
  <p xml:id="KAZ.07.7.06">tayorviśeṣalābhādatisaṃdhiḥ</p>
  <p xml:id="KAZ.07.7.07">vyasaninamapāyasthāne saktamanarthinaṃ vā jyāyāṃsaṃ hīno balasamena lābhena paṇeta</p>
  <p xml:id="KAZ.07.7.08">paṇitastasyāpakārasamartho vikrameta anyathā saṃdadhyāt</p>
  <p xml:id="KAZ.07.7.09">evaṃ bhūto vā hīnaśaktipratāpapūraṇārthaṃ sambhāvyārthābhisārī mūlapārṣṇitrāṇārthaṃ vā jyāyāṃsaṃ hīno balasamādviśiṣṭena lābhena paṇeta</p>
  <p xml:id="KAZ.07.7.10">paṇitaḥ kalyāṇabuddhimanugṛhṇīyāt anyathā vikrameta</p>
  <p xml:id="KAZ.07.7.11">jātavyasanaprakṛtirandhramupasthitānarthaṃ vā jyāyāṃsaṃ hīno durgamitrapratiṣṭabdho vā hrasvamadhvānaṃ yātukāmaḥ śatrumayuddhamekāntasiddhiṃ vā lābhamādātukāmo balasamādd hīnena lābhena paṇeta</p>
  <p xml:id="KAZ.07.7.12">paṇitastasyāpakārasamartho vikrameta anyathā saṃdadhyāt</p>
  <p xml:id="KAZ.07.7.13">arandhravyasano vā jyāyāndurārabdhakarmāṇaṃ bhūyaḥ kṣayavyayābhyāṃ yoktukāmo dūṣyadaṇḍaṃ pravāsayitukāmo dūṣyadaṇḍamāvāhayitukāmo vā pīḍanīyamucchedanīyaṃ vā hīnena vyathayitukāmaḥ saṃdhipradhāno vā kalyāṇabuddhirhīnaṃ lābhaṃ pratigṛhṇīyāt</p>
  <p xml:id="KAZ.07.7.14">kalyāṇabuddhinā sambhūyārthaṃ lipseta anyathā vikrameta</p>
  <p xml:id="KAZ.07.7.15">evaṃ samaḥ samamatisaṃdadhyādanugṛhṇīyādvā</p>
  <p xml:id="KAZ.07.7.16">parānīkasya pratyanīkaṃ mitrāṭavīnāṃ vā śatrorvibhūmīnāṃ deśikaṃ mūlapārṣṇitrāṇārthaṃ vā samo balasamena lābhena paṇeta</p>
  <p xml:id="KAZ.07.7.17">paṇitaḥ kalyāṇabuddhimanugṛhṇīyāt anyathā vikrameta</p>
  <p xml:id="KAZ.07.7.18">jātavyasanaprakṛtirandhramanekaviruddhamanyato labhamāno vā samo balasamādd hīnena lābhena paṇeta</p>
  <p xml:id="KAZ.07.7.19">paṇitastasyāpakārasamartho vikrameta anyathā saṃdadhyāt</p>
  <p xml:id="KAZ.07.7.20">evaṃ bhūto vā samaḥ sāmantāyattakāryaḥ kartavyabalo vā balasamādviśiṣṭena lābhena paṇeta</p>
  <p xml:id="KAZ.07.7.21">paṇitaḥ kalyāṇabuddhimanugṛhṇīyāt anyathā vikrameta</p>
  <p xml:id="KAZ.07.7.22">jātavyasanaprakṛtirandhramabhihantukāmaḥ svārabdhamekāntasiddhiṃ vāsya karmopahantukāmo mūle yātrāyāṃ vā prahartukāmo yātavyādbhūyo labhamāno vā jyāyāṃsaṃ hīnaṃ samaṃ vā bhūyo yāceta</p>
  <p xml:id="KAZ.07.7.23">bhūyo vā yācitaḥ svabalarakṣārthaṃ durdharṣamanyadurgamāsāramaṭavīṃ vā paradaṇḍena marditukāmaḥ prakṛṣṭe'dhvani kāle vā paradaṇḍaṃ kṣayavyayābhyāṃ yoktukāmaḥ paradaṇḍena vā vivṛddhastamevocchettukāmaḥ paradaṇḍamādātukāmo vā bhūyo dadyāt</p>
  <p xml:id="KAZ.07.7.24">jyāyānvā hīnaṃ yātavyāpadeśena haste kartukāmaḥ paramucchidya vā tamevocchettukāmaḥ tyāgaṃ vā kṛtvā pratyādātukāmo balasamādviśiṣṭena lābhena paṇeta</p>
  <p xml:id="KAZ.07.7.25">paṇitastasyāpakārasamartho vikrameta anyathā saṃdadhyāt</p>
  <p xml:id="KAZ.07.7.26">yātavyasaṃhito vā tiṣṭhetdūṣyāmitrāṭavīdaṇḍaṃ vāsmai dadyāt</p>
  <p xml:id="KAZ.07.7.27">jātavyasanaprakṛtirandhro vā jyāyān hīnaṃ balasamena lābhena paṇeta</p>
  <p xml:id="KAZ.07.7.28">paṇitastasyāpakārasamartho vikrameta anyathā saṃdadhyāt</p>
  <p xml:id="KAZ.07.7.29">evaṃ bhūtaṃ hīnaṃ jyāyānbalasamādd hīnena lābhena paṇeta</p>
  <p xml:id="KAZ.07.7.30">paṇitastasyāpakārasamartho vikrameta anyathā saṃdadhyāt</p>
  <lg xml:id="KAZ.07.7.31">
    <l xml:id="KAZ.07.7.31ab">ādau budhyeta paṇitaḥ paṇamānaśca kāraṇam</l>
    <l xml:id="KAZ.07.7.31cd">tato vitarkyobhayato yataḥ śreyaś tato vrajet</l>
  </lg>
</div>

<div n="7.8">
  <p xml:id="KAZ.07.8.01">yātavyo'bhiyāsyamānaḥ saṃdhikāraṇamādātukāmo vihantukāmo vā sāmavāyikānāmanyatamaṃ lābhadvaiguṇyena paṇeta</p>
  <p xml:id="KAZ.07.8.02">paṇamānaḥ kṣayavyayapravāsapratyavāyaparopakāraśarīrābādhāṃścāsya varṇayet</p>
  <p xml:id="KAZ.07.8.03">pratipannamarthena yojayet</p>
  <p xml:id="KAZ.07.8.04">vairaṃ vā parairgrāhayitvā visaṃvādayet</p>
  <p xml:id="KAZ.07.8.05">durārabdhakarmāṇaṃ bhūyaḥ kṣayavyayābhyāṃ yoktukāmaḥ svārabdhāṃ vā yātrāsiddhiṃ vighātayitukāmo mūle yātrāyāṃ vā prahartukāmo yātavyasaṃhitaḥ punaryācitukāmaḥ pratyutpannārthakṛcchrastasminnaviśvasto vā tadātve lābhamalpamicchet āyatyāṃ prabhūtam</p>
  <p xml:id="KAZ.07.8.06">mitropakāramamitropaghātamarthānubandhamavekṣamāṇaḥ pūrvopakārakaṃ kārayitukāmo bhūyastadātve mahāntaṃ lābhamutsṛjyāyatyāmalpamicchet</p>
  <p xml:id="KAZ.07.8.07">dūṣyāmitrābhyāṃ mūlahareṇa vā jyāyasā vigṛhītaṃ trātukāmastathāvidhamupakāraṃ kārayitukāmaḥ sambandhāvekṣī vā tadātve cāyatyāṃ ca lābhaṃ na pratigṛhṇīyāt</p>
  <p xml:id="KAZ.07.8.08">kṛtasaṃdhiratikramitukāmaḥ parasya prakṛtikarśanaṃ mitrāmitrasaṃdhiviśleṣaṇaṃ vā kartukāmaḥ parābhiyogācchaṅkamāno lābhamaprāptamadhikaṃ vā yāceta</p>
  <p xml:id="KAZ.07.8.09">tamitarastadātve cāyatyāṃ ca kramamavekṣeta</p>
  <p xml:id="KAZ.07.8.10">tena pūrve vyākhyātāḥ</p>
  <p xml:id="KAZ.07.8.11">arivijigīṣvostu svaṃ svaṃ mitramanugṛhṇatoḥ śakyakalyabhavyārambhisthirakarmānuraktaprakṛtibhyo viśeṣaḥ</p>
  <p xml:id="KAZ.07.8.12">śakyārambhī viṣahyaṃ karmārabhate kalyārambhī nirdoṣam bhavyārambhī kalyāṇodayam</p>
  <p xml:id="KAZ.07.8.13">sthirakarmā nāsamāpya karmoparamate</p>
  <p xml:id="KAZ.07.8.14">anuraktaprakṛtiḥ susahāyatvādalpenāpyanugraheṇa kāryaṃ sādhayati</p>
  <p xml:id="KAZ.07.8.15">ta ete kṛtārthāḥ sukhena prabhūtaṃ copakurvanti</p>
  <p xml:id="KAZ.07.8.16">ataḥ pratilomā nānugrāhyāḥ</p>
  <p xml:id="KAZ.07.8.17">tayorekapuruṣānugrahe yo mitraṃ mitrataraṃ vānugṛhṇāti so'tisaṃdhatte</p>
  <p xml:id="KAZ.07.8.18">mitrādātmavṛddhiṃ hi prāpnoti kṣayavyayapravāsaparopakārānitaraḥ</p>
  <p xml:id="KAZ.07.8.19">kṛtārthaśca śatrurvaiguṇyameti</p>
  <p xml:id="KAZ.07.8.20">madhyamaṃ tvanugṛhṇatoryo madhyamaṃ mitraṃ mitrataraṃ vānugṛhṇāti so'tisaṃdhatte</p>
  <p xml:id="KAZ.07.8.21">mitrādātmavṛddhiṃ hi prāpnoti kṣayavyayapravāsaparopakārānitaraḥ</p>
  <p xml:id="KAZ.07.8.22">madhyamaścedanugṛhīto viguṇaḥ syādamitro'tisaṃdhatte</p>
  <p xml:id="KAZ.07.8.23">kṛtaprayāsaṃ hi madhyamāmitramapasṛtamekārthopagataṃ prāpnoti</p>
  <p xml:id="KAZ.07.8.24">tenodāsīnānugraho vyākhyātaḥ</p>
  <p xml:id="KAZ.07.8.25">madhyamodāsīnayorbalāṃśadāne yaḥ śūraṃ kṛtāstraṃ duḥkhasahamanuraktaṃ vā daṇḍaṃ dadāti so'tisaṃdhīyate</p>
  <p xml:id="KAZ.07.8.26">viparīto'tisaṃdhatte</p>
  <p xml:id="KAZ.07.8.27">yatra tu daṇḍaḥ prahitastaṃ vā cārthamanyāṃśca sādhayati tatra maulabhṛtaśreṇīmitrāṭavībalānāmanyatamamupalabdhadeśakālaṃ daṇḍaṃ dadyāt amitrāṭavībalaṃ vā vyavahitadeśakālam</p>
  <p xml:id="KAZ.07.8.28">yaṃ tu manyeta kṛtārtho me daṇḍaṃ gṛhṇīyādamitrāṭavyabhūmyanṛtuṣu vā vāsayedaphalaṃ vā kuryāditi daṇḍavyāsaṅgāpadeśena nainamanugṛhṇīyāt</p>
  <p xml:id="KAZ.07.8.29">evamavaśyaṃ tvanugrahītavye tatkālasahamasmai daṇḍaṃ dadyāt</p>
  <p xml:id="KAZ.07.8.30">āsamāpteścainaṃ vāsayed yodhayecca balavyasanebhyaśca rakṣet</p>
  <p xml:id="KAZ.07.8.31">kṛtārthācca sāpadeśamapasrāvayet</p>
  <p xml:id="KAZ.07.8.32">dūṣyāmitrāṭavīdaṇḍaṃ vāsmai dadyāt</p>
  <p xml:id="KAZ.07.8.33">yātavyena vā saṃdhāyainamatisaṃdadhyāt</p>
  <lg xml:id="KAZ.07.8.34">
    <l xml:id="KAZ.07.8.34ab">same hi lābhe saṃdhiḥ syādviṣame vikramo mataḥ</l>
    <l xml:id="KAZ.07.8.34cd">samahīnaviśiṣṭānāmityuktāḥ saṃdhivikramāḥ</l>
  </lg>
</div>

<div n="7.9">
  <p xml:id="KAZ.07.9.01">saṃhitaprayāṇe mitrahiraṇyabhūmilābhānāmuttarottaro lābhaḥ śreyān</p>
  <p xml:id="KAZ.07.9.02">mitrahiraṇye hi bhūmilābhādbhavataḥ mitraṃ hiraṇyalābhāt</p>
  <p xml:id="KAZ.07.9.03">yo vā lābhaḥ siddhaḥ śeṣayoranyataraṃ sādhayati</p>
  <p xml:id="KAZ.07.9.04">tvaṃ cāhaṃ ca mitraṃ labhāvahe ityevaṃ ādidh samasaṃdhiḥ</p>
  <p xml:id="KAZ.07.9.05">tvaṃ mitramityevaṃ ādirviṣamasaṃdhiḥ</p>
  <p xml:id="KAZ.07.9.06">tayorviśeṣalābhādatisaṃdhiḥ</p>
  <p xml:id="KAZ.07.9.07">samasaṃdhau tu yaḥ sampannaṃ mitraṃ mitrakṛcchre vā mitramavāpnoti so'tisaṃdhatte</p>
  <p xml:id="KAZ.07.9.08">āpadd hi sauhṛdasthairyamutpādayati</p>
  <p xml:id="KAZ.07.9.09">mitrakṛcchre'pi nityamavaśyamanityaṃ vaśyaṃ veti nityamavaśyaṃ śreyaḥ tadd hi anupakurvadapi nāpakaroti ityācāryāḥ</p>
  <p xml:id="KAZ.07.9.10">neti kauṭilyaḥ</p>
  <p xml:id="KAZ.07.9.11">vaśyamanityaṃ śreyaḥ</p>
  <p xml:id="KAZ.07.9.12">yāvadupakaroti tāvanmitraṃ bhavati upakāralakṣaṇaṃ mitramiti</p>
  <p xml:id="KAZ.07.9.13">vaśyayorapi mahābhogamanityamalpabhogaṃ vā nityamiti | mahābhogamanityaṃ śreyaḥ mahābhogamanityamalpakālena mahadupakurvanmahānti vyayasthānāni pratikaroti ityācāryāḥ</p>
  <p xml:id="KAZ.07.9.14">neti kauṭilyaḥ</p>
  <p xml:id="KAZ.07.9.15">nityamalpabhogaṃ śreyaḥ</p>
  <p xml:id="KAZ.07.9.16">mahābhogamanityamupakārabhayādapakrāmati upakṛtya vā pratyādātumīhate</p>
  <p xml:id="KAZ.07.9.17">nityamalpabhogaṃ sātatyādalpamupakurvanmahatā kālena mahadupakaroti</p>
  <p xml:id="KAZ.07.9.18">gurusamutthaṃ mahanmitraṃ laghusamutthamalpaṃ veti gurusamutthaṃ mahanmitraṃ pratāpakaraṃ bhavati yadā cottiṣṭhate tadā kāryaṃ sādhayati ityācāryāḥ</p>
  <p xml:id="KAZ.07.9.19">neti kauṭilyaḥ</p>
  <p xml:id="KAZ.07.9.20">laghusamutthamalpaṃ śreyaḥ</p>
  <p xml:id="KAZ.07.9.21">lagusamutthamalpaṃ mitraṃ kāryakālaṃ nātipātayati daurbalyācca yatheṣṭabhogyaṃ bhavati netaratprakṛṣṭabhaumam</p>
  <p xml:id="KAZ.07.9.22">vikṣiptasainyamavaśyasainyaṃ veti vikṣiptaṃ sainyaṃ śakyaṃ pratisaṃhartuṃ vaśyatvādityācāryāḥ</p>
  <p xml:id="KAZ.07.9.23">neti kauṭilyaḥ</p>
  <p xml:id="KAZ.07.9.24">avaśyasainyaṃ śreyaḥ</p>
  <p xml:id="KAZ.07.9.25">avaśyaṃ hi śakyaṃ sāmādibhirvaśyaṃ kartuṃ netaratkāryavyāsaktaṃ pratisaṃhartum</p>
  <p xml:id="KAZ.07.9.26">puruṣabhogaṃ hiraṇyabhogaṃ vā mitramiti puruṣabhogaṃ mitraṃ śreyaḥ pruṣabhogaṃ mitraṃ pratāpakaraṃ bhavati yadā cottiṣṭhate tadā kāryaṃ sādhayati ityācāryāḥ</p>
  <p xml:id="KAZ.07.9.27">neti kauṭilyaḥ</p>
  <p xml:id="KAZ.07.9.28">hiraṇyabhogaṃ mitraṃ śreyaḥ</p>
  <p xml:id="KAZ.07.9.29">nityo hi hiraṇyena yogaḥ kadāciddaṇḍena</p>
  <p xml:id="KAZ.07.9.30">daṇḍaśca hiraṇyenānye ca kāmāḥ prāpyanta iti</p>
  <p xml:id="KAZ.07.9.31">hiraṇyabhogaṃ bhūmibhogaṃ vā mitramiti hiraṇyabhogaṃ gatimattvātsarvavyayapratīkārakaramityācāryāḥ</p>
  <p xml:id="KAZ.07.9.32">neti kauṭilyaḥ</p>
  <p xml:id="KAZ.07.9.33">mitrahiraṇye hi bhūmilābhādbhavata ityuktaṃ purastād</p>
  <p xml:id="KAZ.07.9.34">tasmādbhūmibhogaṃ mitraṃ śreya iti</p>
  <p xml:id="KAZ.07.9.35">tulye puruṣabhoge vikramaḥ kleśasahatvamanurāgaḥ sarvabalalābho vā mitrakulādviśeṣaḥ</p>
  <p xml:id="KAZ.07.9.36">tulye hiraṇyabhoge prārthitārthatā prābhūtyamalpaprayasatā sātatyaṃ ca viśeṣaḥ</p>
  <p xml:id="KAZ.07.9.37">tatraitadbhavati</p>
  <lg xml:id="KAZ.07.9.38">
    <l xml:id="KAZ.07.9.38ab">nityaṃ vaśyaṃ laghūtthānaṃ pitṛpaitāmahaṃ mahat</l>
    <l xml:id="KAZ.07.9.38cd">advaidhyaṃ ceti sampannaṃ mitraṃ ṣaḍguṇamucyate</l>
  </lg>
  <lg xml:id="KAZ.07.9.39">
    <l xml:id="KAZ.07.9.39ab">ṛte yadarthaṃ praṇayād rakṣyate yacca rakṣati</l>
    <l xml:id="KAZ.07.9.39cd">pūrvopacitasambandhaṃ tanmitraṃ nityamucyate</l>
  </lg>
  <lg xml:id="KAZ.07.9.40">
    <l xml:id="KAZ.07.9.40ab">sarvacitramahābhogaṃ trividhaṃ vaśyamucyate</l>
    <l xml:id="KAZ.07.9.40cd">ekatobhogyubhayataḥ sarvatobhogi cāparam</l>
  </lg>
  <lg xml:id="KAZ.07.9.41">
    <l xml:id="KAZ.07.9.41ab">ādātṛ vā dātrapi vā jīvatyariṣu hiṃsayā</l>
    <l xml:id="KAZ.07.9.41cd">mitraṃ nityamavaśyaṃ taddurgāṭavyapasāri ca</l>
  </lg>
  <lg xml:id="KAZ.07.9.42">
    <l xml:id="KAZ.07.9.42ab">anyato vigṛhītaṃ yal laghuvyasanameva vā</l>
    <l xml:id="KAZ.07.9.42cd">saṃdhatte copakārāya tanmitraṃ vaśyamadhruvam</l>
  </lg>
  <lg xml:id="KAZ.07.9.43">
    <l xml:id="KAZ.07.9.43ab">ekārthenātha sambaddhamupakāryavikāri ca</l>
    <l xml:id="KAZ.07.9.43cd">mitrabhāvi bhavatyetanmitramadvaidhyamāpadi</l>
  </lg>
  <lg xml:id="KAZ.07.9.44">
    <l xml:id="KAZ.07.9.44ab">mitrabhāvāddhruvaṃ mitraṃ śatrusādhāraṇāccalam</l>
    <l xml:id="KAZ.07.9.44cd">na kasyacidudāsīnaṃ dvayorubhayabhāvi tat</l>
  </lg>
  <lg xml:id="KAZ.07.9.45">
    <l xml:id="KAZ.07.9.45ab">vijigīṣoramitraṃ yanmitramantardhitāṃ gatam</l>
    <l xml:id="KAZ.07.9.45cd">upakāre'niviṣṭaṃ vāśaktaṃ vānupakāri tat</l>
  </lg>
  <lg xml:id="KAZ.07.9.46">
    <l xml:id="KAZ.07.9.46ab">priyaṃ parasya vā rakṣyaṃ pūjyaṃ sambaddhameva vā</l>
    <l xml:id="KAZ.07.9.46cd">anugṛhṇāti yanmitraṃ śatrusādhāraṇaṃ hi tat</l>
  </lg>
  <lg xml:id="KAZ.07.9.47">
    <l xml:id="KAZ.07.9.47ab">prakṛṣṭabhaumaṃ saṃtuṣṭaṃ balavaccālasaṃ ca yat</l>
    <l xml:id="KAZ.07.9.47cd">udāsīnaṃ bhavatyetadvyasanādavamānitam</l>
  </lg>
  <lg xml:id="KAZ.07.9.48">
    <l xml:id="KAZ.07.9.48ab">arernetuśca yadvṛddhiṃ daurbalyādanuvartate</l>
    <l xml:id="KAZ.07.9.48cd">ubhayasyāpyavidviṣṭaṃ vidyādubhayabhāvi tat</l>
  </lg>
  <lg xml:id="KAZ.07.9.49">
    <l xml:id="KAZ.07.9.49ab">kāraṇākāraṇadhvastaṃ kāraṇākāraṇāgatam</l>
    <l xml:id="KAZ.07.9.49cd">yo mitraṃ samupekṣeta sa mṛtyumupagūhati</l>
  </lg>
  <p xml:id="KAZ.07.9.50">kṣipramalpo lābhaścirānmahāniti vā kṣipramalpo lābhaḥ kāryadeśakālasaṃvādakaḥ śreyānityācāryāḥ</p>
  <p xml:id="KAZ.07.9.51">neti kauṭilyaḥ</p>
  <p xml:id="KAZ.07.9.52">cirādavinipātī bījasadharmā mahāml lābhaḥ śreyānviparyaye pūrvaḥ</p>
  <lg xml:id="KAZ.07.9.53">
    <l xml:id="KAZ.07.9.53ab">evaṃ dṛṣṭvā dhruve lābhe lābhāṃśe ca guṇodayam</l>
    <l xml:id="KAZ.07.9.53cd">svārthasiddhiparo yāyātsaṃhitaḥ sāmavāyikaiḥ</l>
  </lg>
</div>

<div n="7.10">
  <p xml:id="KAZ.07.10.01">tvaṃ cāhaṃ ca bhūmiṃ labhāvahe iti bhūmisaṃdhiḥ</p>
  <p xml:id="KAZ.07.10.02">tayoryaḥ pratyupasthitārthaḥ sampannāṃ bhūmimavāpnoti so'tisaṃdhatte</p>
  <p xml:id="KAZ.07.10.03">tulye sampannālābhe yo balavantamākramya bhūmimavāpnoti so'tisaṃdhatte</p>
  <p xml:id="KAZ.07.10.04">bhūmilābhaṃ śatrukarśanaṃ pratāpaṃ ca hi prāpnoti</p>
  <p xml:id="KAZ.07.10.05">durbalādbhūmilābhe satyaṃ saukaryaṃ bhavati</p>
  <p xml:id="KAZ.07.10.06">durbala eva ca bhūmilābhaḥ tatsāmantaśca mitramamitrabhāvaṃ gacchati</p>
  <p xml:id="KAZ.07.10.07">tulye balīyastve yaḥ sthitaśatrumutpāṭya bhūmimavāpnoti so'tisaṃdhatte</p>
  <p xml:id="KAZ.07.10.08">durgāvāptirhi svabhūmirakṣaṇamamitrāṭavīpratiṣedhaṃ ca karoti</p>
  <p xml:id="KAZ.07.10.09">calāmitrādbhūmilābhe śakyasāmantato viśeṣaḥ</p>
  <p xml:id="KAZ.07.10.10">durbalasāmantā hi kṣiprāpyāyanayogakṣemā bhavati</p>
  <p xml:id="KAZ.07.10.11">viparītā balavatsāmantā kośadaṇḍāvacchedanī ca bhūmirbhavati</p>
  <p xml:id="KAZ.07.10.12">sampannā nityāmitrā mandaguṇā vā bhūmiranityāmitreti sampannā nityāmitrā śreyasī bhūmiḥ sampannā hi kośadaṇḍau sampādayati tau cāmitrapratighātakau ityācāryāḥ</p>
  <p xml:id="KAZ.07.10.13">neti kauṭilyaḥ</p>
  <p xml:id="KAZ.07.10.14">nityāmitrālābhe bhūyān śatrulābho bhavati</p>
  <p xml:id="KAZ.07.10.15">nityaśca śatrurupakṛte cāpakṛte ca śatrureva bhavati anityastu śatrurupakārādanapakārādvā śāmyati</p>
  <p xml:id="KAZ.07.10.16">yasyā hi bhūmerbahudurgāścoragaṇairmlecchāṭavībhirvā nityāvirahitāḥ pratyantāḥ sā nityāmitrā viparyaye tvanityāmitrā</p>
  <p xml:id="KAZ.07.10.17">alpā pratyāsannā mahatī vyavahitā vā bhūmiriti alpā pratyāsannā śreyasī</p>
  <p xml:id="KAZ.07.10.18">sukhā hi prāptuṃ pālayitumabhisārayituṃ ca bhavati</p>
  <p xml:id="KAZ.07.10.19">viparītā vyavahitā</p>
  <p xml:id="KAZ.07.10.20">vyavahitayorapi daṇḍadhāraṇātmadhāraṇā vā bhūmiriti ātmadhāraṇā śreyasī</p>
  <p xml:id="KAZ.07.10.21">sā hi svasamutthābhyāṃ kośadaṇḍābhyāṃ dhāryate</p>
  <p xml:id="KAZ.07.10.22">viparītā daṇḍadhāraṇā daṇḍasthānam</p>
  <p xml:id="KAZ.07.10.23">bāliśātprājñādvā bhūmilābha iti bāliśādbhūmilābhaḥ śreyān</p>
  <p xml:id="KAZ.07.10.24">suprāpyānupālyā hi bhavati apratyādeyā ca</p>
  <p xml:id="KAZ.07.10.25">viparītā prājñādanuraktā</p>
  <p xml:id="KAZ.07.10.26">pīḍanīyocchedanīyayorucchedanīyādbhūmilābhaḥ śreyān</p>
  <p xml:id="KAZ.07.10.27">ucchedanīyo hyanapāśrayo durbalāpāśrayo vābhiyuktaḥ kośadaṇḍāvādāyāpasartukāmaḥ prakṛtibhistyajyate na pīḍanīyo durgamitrapratiṣṭabdhaḥ</p>
  <p xml:id="KAZ.07.10.28">durgapratiṣṭabdhayorapi sthalanadīdurgīyābhyāṃ sthaladurgīyādbhūmilābhaḥ śreyān</p>
  <p xml:id="KAZ.07.10.29">sthāleyaṃ hi surodhāvamardāvaskandamanihśrāviśatru ca</p>
  <p xml:id="KAZ.07.10.30">nadīdurgaṃ tu dviguṇakleśakaramudakaṃ ca pātavyaṃ vṛttikaraṃ cāmitrasya</p>
  <p xml:id="KAZ.07.10.31">nadīparvatadurgīyābhyāṃ nadīdurgīyādbbhūmilābhaḥ śreyān</p>
  <p xml:id="KAZ.07.10.32">nadīdurgaṃ hi hastistambhasaṃkramasetubandhanaubhiḥ sādhyamanityagāmbhīryamavasrāvyudakaṃ ca</p>
  <p xml:id="KAZ.07.10.33">pārvataṃ tu svārakṣaṃ duruparodhi kṛcchrārohaṇam bhagne caikasminna sarvavadhaḥ śilāvṛkṣapramokṣaśca mahāpakāriṇām</p>
  <p xml:id="KAZ.07.10.34">nimnasthalayodhibhyo nimnayodhibhyo bhūmilābhaḥ śreyān</p>
  <p xml:id="KAZ.07.10.35">nimnayodhino hyuparuddhadeśakālāḥ sthalayodhinastu sarvadeśakālayodhinaḥ</p>
  <p xml:id="KAZ.07.10.36">khanakākāśayodhibhyaḥ khanakebhyo bhūmilābhaḥ śreyān</p>
  <p xml:id="KAZ.07.10.37">khanakā hi khātena śastreṇa cobhayathā yudhyante śastreṇaivākāśayodhinaḥ</p>
  <lg xml:id="KAZ.07.10.38">
    <l xml:id="KAZ.07.10.38ab">evaṃ vidhyebhyaḥ pṛthivīṃ labhamāno'rthaśāstravit</l>
    <l xml:id="KAZ.07.10.38cd">saṃhitebhyaḥ parebhyaśca viśeṣamadhigacchati</l>
  </lg>
</div>

<div n="7.11">
  <p xml:id="KAZ.07.11.01">tvaṃ cāhaṃ ca śūnyaṃ niveśayāvahe ityanavasitasaṃdhiḥ</p>
  <p xml:id="KAZ.07.11.02">tayoryaḥ pratyupasthitārtho yathoktaguṇāṃ bhūmiṃ niveśayati so'tisaṃdhatte</p>
  <p xml:id="KAZ.07.11.03">tatrāpi sthalamaudakaṃ veti mahataḥ sthalādalpamaudakaṃ śreyaḥ sātatyādavasthitatvācca phalānām</p>
  <p xml:id="KAZ.07.11.04">sthalayorapi prabhūtapūrvāparasasyamalpavarṣapākamasaktārambhaṃ śreyaḥ</p>
  <p xml:id="KAZ.07.11.05">audakayorapi dhānyavāpamadhānyavāpācchreyaḥ</p>
  <p xml:id="KAZ.07.11.06">tayoralpabahutve dhānyakāntādalpānmahadadhānyakāntaṃ śreyaḥ</p>
  <p xml:id="KAZ.07.11.07">mahatyavakāśe hi sthālyāścānūpyāścauṣadhayo bhavanti</p>
  <p xml:id="KAZ.07.11.08">durgādīni ca karmāṇi prabhūtyena kriyante</p>
  <p xml:id="KAZ.07.11.09">kṛtrimā hi bhūmiguṇāḥ</p>
  <p xml:id="KAZ.07.11.10">khanidhānyabhogayoḥ khanibhogaḥ kośakaraḥ dhānyabhogaḥ kośakoṣṭhāgārakaraḥ</p>
  <p xml:id="KAZ.07.11.11">dhānyamūlā hi durgādīnāṃ karmaṇāmārambhāḥ</p>
  <p xml:id="KAZ.07.11.12">mahāviṣayavikrayo vā khanibhogaḥ śreyān</p>
  <p xml:id="KAZ.07.11.13">dravyahastivanabhogayordravyavanabhogaḥ sarvakarmaṇāṃ yoniḥ prabhūtanidhānakṣamaśca viparīto hastivanabhogaḥ ityācāryāḥ</p>
  <p xml:id="KAZ.07.11.14">neti kauṭilyaḥ</p>
  <p xml:id="KAZ.07.11.15">śakyaṃ dravyavanamanekamanekasyāṃ bhūmau vāpayituṃ na hastivanam</p>
  <p xml:id="KAZ.07.11.16">hastipradhāno hi parānīkavadha iti</p>
  <p xml:id="KAZ.07.11.17">vāristhalapathabhogayoranityo vāripathabhogaḥ nityaḥ sthalapathabhogaḥ</p>
  <p xml:id="KAZ.07.11.18">bhinnamanuṣyā śreṇīmanuṣyā vā bhūmiriti bhinnamanuṣyā śreyasī</p>
  <p xml:id="KAZ.07.11.19">bhinnamanuṣyā bhogyā bhavati anupajāpyā cānyeṣāmanāpatsahā tu</p>
  <p xml:id="KAZ.07.11.20">viparītā śreṇīmanuṣyā kope mahādoṣā</p>
  <p xml:id="KAZ.07.11.21">tasyāṃ cāturvarṇyaniveśe sarvabhogasahatvādavaravarṇaprāyā śreyasī bāhulyāddhruvatvācca kṛṣyāḥ karṣakavatī kṛṣyāścānyeṣāṃ cārambhāṇāṃ prayojakatvāt gorakṣakavatī paṇyanicayarṇānugrahādāḍhyavaṇigvatī</p>
  <p xml:id="KAZ.07.11.22">bhūmiguṇānāmapāśrayaḥ śreyān</p>
  <p xml:id="KAZ.07.11.23">durgāpāśrayā puruṣāpāśrayā vā bhūmiriti puruṣāpāśrayā śreyasī</p>
  <p xml:id="KAZ.07.11.24">puruṣavaddhi rājyam</p>
  <p xml:id="KAZ.07.11.25">apuruṣā gaurvandhyeva kiṃ duhīta</p>
  <p xml:id="KAZ.07.11.26">mahākṣayavyayaniveśāṃ tu bhūmimavāptukāmaḥ pūrvameva kretāraṃ paṇeta durbalamarājabījinaṃ nirutsāhamapakṣamanyāyavṛttiṃ vyasaninaṃ daivapramāṇaṃ yatkiṃcanakāriṇaṃ vā</p>
  <p xml:id="KAZ.07.11.27">mahākṣayavyayaniveśāyāṃ hi bhūmau durbalo rājabījī niviṣṭaḥ sagandhābhiḥ prakṛtibhiḥ saha kṣayavyayenāvasīdati</p>
  <p xml:id="KAZ.07.11.28">balavānarājabījī kṣayavyayabhayādasagandhābhiḥ prakṛtibhistyajyate</p>
  <p xml:id="KAZ.07.11.29">nirutsāhastu daṇḍavānapi daṇḍasyāpraṇetā sadaṇḍaḥ kṣayavyayenāvabhajyate</p>
  <p xml:id="KAZ.07.11.30">kośavānapyapakṣaḥ kṣayavyayānugrahahīnatvānna kutaścitprāpnoti</p>
  <p xml:id="KAZ.07.11.31">anyāyavṛttirniviṣṭamapyutthāpayet</p>
  <p xml:id="KAZ.07.11.32">sa kathamaniviṣṭaṃ niveśayet</p>
  <p xml:id="KAZ.07.11.33">tena vyasanī vyākhyātaḥ</p>
  <p xml:id="KAZ.07.11.34">daivapramāṇo mānuṣahīno nirārambho vipannakarmārambho vāvasīdati</p>
  <p xml:id="KAZ.07.11.35">yatkiṃcanakārī na kiṃcidāsādayati</p>
  <p xml:id="KAZ.07.11.36">sa caiṣāṃ pāpiṣṭhatamo bhavati</p>
  <p xml:id="KAZ.07.11.37">yatkiṃcidārabhamāṇo hi vijigīṣoḥ kadācicchidramāsādayedityācāryāḥ</p>
  <p xml:id="KAZ.07.11.38">yathā chidraṃ tathā vināśamapyāsādayediti kauṭilyaḥ</p>
  <p xml:id="KAZ.07.11.39">teṣāmalābhe yathā pārṣṇigrāhopagrahe vakṣyāmastathā bhūmimavasthāpayet</p>
  <p xml:id="KAZ.07.11.40">ityabhihitasaṃdhiḥ</p>
  <p xml:id="KAZ.07.11.41">guṇavatīmādeyāṃ vā bhūmiṃ balavatā krayeṇa yācitaḥ saṃdhimavasthāpya dadyāt</p>
  <p xml:id="KAZ.07.11.42">ityanibhṛtasaṃdhiḥ</p>
  <p xml:id="KAZ.07.11.43">samena vā yācitaḥ kāraṇamavekṣya dadyātpratyādeyā me bhūmirvaśyā vā anayā pratibaddhaḥ paro me vaśyo bhaviṣyatibhūmivikrayādvā mitrahiraṇyalābhaḥ kāryasāmarthyakaro me bhaviṣyati iti</p>
  <p xml:id="KAZ.07.11.44">tena hīnaḥ kretā vyākhyātaḥ</p>
  <lg xml:id="KAZ.07.11.45">
    <l xml:id="KAZ.07.11.45ab">evaṃ mitraṃ hiraṇyaṃ ca sajanāmajanāṃ ca gām</l>
    <l xml:id="KAZ.07.11.45cd">labhamāno'tisaṃdhatte śāstravitsāmavāyikān</l>
  </lg>
</div>

<div n="7.12">
  <p xml:id="KAZ.07.12.01">tvaṃ cāhaṃ ca durgaṃ kārayāvahe iti karmasaṃdhiḥ</p>
  <p xml:id="KAZ.07.12.02">tayoryo daivakṛtamaviṣahyamalpavyayārambhaṃ durgaṃ kārayati so'tisaṃdhatte</p>
  <p xml:id="KAZ.07.12.03">tatrāpi sthalanadīparvatadurgāṇāmuttarottaraṃ śreyaḥ</p>
  <p xml:id="KAZ.07.12.04">setubandhayorapyāhāryodakātsahodakaḥ śreyān</p>
  <p xml:id="KAZ.07.12.05">sahodakayorapi prabhūtavāpasthānaḥ śreyān</p>
  <p xml:id="KAZ.07.12.06">dravyavanayorapi yo mahatsāravaddravyāṭavīkaṃ viṣayānte nadīmātṛkaṃ dravyavanaṃ chedayati so'tisaṃdhatte</p>
  <p xml:id="KAZ.07.12.07">nadīmātṛkaṃ hi svājīvamapāśrayaścāpadi bhavati</p>
  <p xml:id="KAZ.07.12.08">hastivanayorapi yo bahuśūramṛgaṃ durbalaprativeśaṃ anantāvakleśi viṣayānte hastivanaṃ badhnāti so'tisaṃdhatte</p>
  <p xml:id="KAZ.07.12.09">tatrāpi bahukuṇṭhālpaśūrayoḥ alpaśūraṃ śreyaḥ śūreṣu hi yuddhamalpāḥ śūrā bahūnaśūrānbhañjanti te bhagnāḥ svasainyāvaghātino bhavanti ityācāryāḥ</p>
  <p xml:id="KAZ.07.12.10">neti kauṭilyaḥ</p>
  <p xml:id="KAZ.07.12.11">kuṇṭhā bahavaḥ śreyāṃsaḥ skandhaviniyogādanekaṃ karma kurvāṇāḥ sveṣāmapāśrayo yuddhe pareṣāṃ durdharṣā vibhīṣaṇāśca</p>
  <p xml:id="KAZ.07.12.12">bahuṣu hi kuṇṭheṣu vinayakarmaṇā śakyaṃ śauryamādhātuṃ na tvevālpeṣu śūreṣu bahutvamiti</p>
  <p xml:id="KAZ.07.12.13">khanyorapi yaḥ prabhūtasārāmadurgamārgāmalpavyayārambhāṃ khaniṃ khānayati so'tisaṃdhatte</p>
  <p xml:id="KAZ.07.12.14">tatrāpi mahāsāramalpamalpasāraṃ vā prabhūtamiti mahāsāramalpaṃ śreyaḥ vajramaṇimuktāpravālahemarūpyadhāturhi prabhūtamalpasāramatyargheṇa grasate ityācāryāḥ</p>
  <p xml:id="KAZ.07.12.15">neti kauṭilyaḥ</p>
  <p xml:id="KAZ.07.12.16">cirādalpo mahāsārasya kretā vidyate prabhūtaḥ sātatyādalpasārasya</p>
  <p xml:id="KAZ.07.12.17">etena vaṇikpatho vyākhyātaḥ</p>
  <p xml:id="KAZ.07.12.18">tatrāpi vāristhalapathayorvāripathaḥ śreyānalpavyayavyāyāmaḥ prabhūtapaṇyodayaśca ityācāryāḥ</p>
  <p xml:id="KAZ.07.12.19">neti kauṭilyaḥ</p>
  <p xml:id="KAZ.07.12.20">samruddhagatirasārvakālikaḥ prakṛṣṭabhayayonirniṣpratīkāraśca vāripathaḥ viparītaḥ sthalapathaḥ</p>
  <p xml:id="KAZ.07.12.21">vāripathe tu kūlasamyānapathayoḥ kūlapathaḥ paṇyapattanabāhulyācchreyānnadīpatho vā sātatyādviṣahyābādhatvācca</p>
  <p xml:id="KAZ.07.12.22">sthalapathe'pi haimavato dakṣiṇāpathācchreyān hastyaśvagandhadantājinarūpyasuvarṇapaṇyāḥ sāravattarāḥ ityācāryāḥ</p>
  <p xml:id="KAZ.07.12.23">neti kauṭilyaḥ</p>
  <p xml:id="KAZ.07.12.24">kambalājināśvapaṇyavarjāḥ śaṅkhavajramaṇimuktāsuvarṇapaṇyāśca prabhūtatarā dakṣiṇāpathe</p>
  <p xml:id="KAZ.07.12.25">dakṣiṇāpathe'pi bahukhaniḥ sārapaṇyaḥ prasiddhagatiralpavyayavyāyāmo vā vaṇikpathaḥ śreyānprabhūtaviṣayo vā phalgupuṇyaḥ</p>
  <p xml:id="KAZ.07.12.26">tena pūrvaḥ paścimaśca vaṇikpatho vyākhyātaḥ</p>
  <p xml:id="KAZ.07.12.27">tatrāpi cakrapādapathayoścakrapatho vipulārambhatvācchreyāndeśakālasambhāvano vā kharoṣṭrapathaḥ</p>
  <p xml:id="KAZ.07.12.28">ābhyāmaṃsapatho vyākhyātaḥ</p>
  <p xml:id="KAZ.07.12.29">parakarmodayo netuḥ kṣayo vṛddhirviparyaye</p>
  <p xml:id="KAZ.07.12.30">tulye karmapathe sthānaṃ jñeyaṃ svaṃ vijigīṣuṇā</p>
  <p xml:id="KAZ.07.12.31">alpāgamātivyayatā kṣayo vṛddhirviparyaye</p>
  <p xml:id="KAZ.07.12.32">samāyavyayatā sthānaṃ karmasu jñeyamātmanaḥ</p>
  <p xml:id="KAZ.07.12.33">tasmādalpavyayārambhaṃ durgādiṣu mahodayam</p>
  <p xml:id="KAZ.07.12.34">karma labdhvā viśiṣṭaḥ syādityuktāḥ karmasaṃdhayaḥ</p>
</div>

<div n="7.13">
  <p xml:id="KAZ.07.13.01">saṃhatyārivijigīṣvoramitrayoḥ parābhiyoginoḥ pārṣṇiṃ gṛhṇatoryaḥ śaktisampannasya pārṣṇiṃ gṛhṇāti so'tisaṃdhatte</p>
  <p xml:id="KAZ.07.13.02">śaktisampanno hyamitramucchidya pārṣṇigrāhamucchindyāt na hīnaśaktiralabdhalābhaḥ</p>
  <p xml:id="KAZ.07.13.03">śaktisāmye yo vipulārambhasya pārṣṇiṃ gṛhṇāti so'tisaṃdhatte</p>
  <p xml:id="KAZ.07.13.04">vipulārambho hyamitramucchidya pārṣṇigrāhamucchindyāt nālpārambhaḥ saktacakraḥ</p>
  <p xml:id="KAZ.07.13.05">ārambhasāmye yaḥ sarvasaṃdohena prayātasya pārṣṇiṃ gṛhṇāti so'tisaṃdhatte</p>
  <p xml:id="KAZ.07.13.06">śūnyamūlo hyasya sukaro bhavati naikadeśabalaprayātaḥ kṛtapārṣṇipratividhānaḥ</p>
  <p xml:id="KAZ.07.13.07">balopādānasāmye yaścalāmitraṃ prayātasya pārṣṇiṃ gṛhṇāti so'tisaṃdhatte</p>
  <p xml:id="KAZ.07.13.08">calāmitraṃ prayāto hi sukhenāvāptasiddhiḥ pārṣṇigrāhamucchindyāt na sthitāmitraṃ prayātaḥ</p>
  <p xml:id="KAZ.07.13.09">asau hi durgapratihataḥ pārṣṇigrāhe ca pratinivṛttaḥ sthitenāmitreṇāvagṛhyate</p>
  <p xml:id="KAZ.07.13.10">tena pūrve vyākhyātāḥ</p>
  <p xml:id="KAZ.07.13.11">śatrusāmye yo dhārmikābhiyoginaḥ pārṣṇiṃ gṛhṇāti so'tisaṃdhatte</p>
  <p xml:id="KAZ.07.13.12">dhārmikābhiyogī hi sveṣāṃ pareṣāṃ ca dveṣyo bhavati adhārmikābhiyogī sampriyaḥ</p>
  <p xml:id="KAZ.07.13.13">tena mūlaharatādātvikakadaryābhiyogināṃ pārṣṇigrahaṇaṃ vyākhyātam</p>
  <p xml:id="KAZ.07.13.14">mitrābhiyoginoḥ pārṣṇigrahaṇe ta eva hetavaḥ</p>
  <p xml:id="KAZ.07.13.15">mitramamitraṃ cābhiyuñjānayoryo mitrābhiyoginaḥ pārṣṇiṃ gṛhṇāti so'tisaṃdhatte</p>
  <p xml:id="KAZ.07.13.16">mitrābhiyogī hi sukhenāvāptasiddhiḥ pārṣṇigrāhamucchindyāt</p>
  <p xml:id="KAZ.07.13.17">sukaro hi mitreṇa saṃdhirnāmitreṇa</p>
  <p xml:id="KAZ.07.13.18">mitramamitraṃ coddharatoryo'mitroddhāriṇaḥ pārṣṇiṃ gṛhṇāti so'tisaṃdhatte</p>
  <p xml:id="KAZ.07.13.19">vṛddhamitro hyamitroddhārī pārṣṇigrāhamucchindyāt netaraḥ svapakṣopaghātī</p>
  <p xml:id="KAZ.07.13.20">tayoralabdhalābhāpagamane yasyāmitro mahato lābhādviyuktaḥ kṣayavyayādhiko vā sa pārṣṇigrāho'tisaṃdhatte</p>
  <p xml:id="KAZ.07.13.21">labdhalābhāpagamane yasyāmitro lābhena śaktyā hīnaḥ sa pārṣṇigrāho'tisaṃdhatte yasya vā yātavyaḥ śatrorvigrahāpakārasamarthaḥ syāt</p>
  <p xml:id="KAZ.07.13.22">pārṣṇigrāhayorapi yaḥ śakyārambhabalopādānādhikaḥ sthitaśatruḥ pārśvasthāyī vā so'tisaṃdhatte</p>
  <p xml:id="KAZ.07.13.23">pārśvasthāyī hi yātavyābhisāro mūlābādhakaśca bhavati mūlābādhaka eva paścātsthāyī</p>
  <lg xml:id="KAZ.07.13.24">
    <l xml:id="KAZ.07.13.24ab">pārṣṇigrāhāstrayo jñeyāḥ śatrośceṣṭānirodhakāḥ</l>
    <l xml:id="KAZ.07.13.24cd">sāmantaḥ pṛṣṭhato vargaḥ prativeśau ca pārśvayoḥ</l>
  </lg>
  <lg xml:id="KAZ.07.13.25">
    <l xml:id="KAZ.07.13.25ab">arernetuśca madhyastho durbalo'ntardhirucyate</l>
    <l xml:id="KAZ.07.13.25cd">pratighāto balavato durgāṭavyapasāravān</l>
  </lg>
  <p xml:id="KAZ.07.13.26">madhyamaṃ tvarivijigīṣvorlipsamānayormadhyamasya pārṣṇiṃ gṛhṇatorlabdhalābhāpagamane yo madhyamaṃ mitrādviyojayatyamitraṃ ca mitramāpnoti so'tisaṃdhatte</p>
  <p xml:id="KAZ.07.13.27">saṃdheyaśca śatrurupakurvāṇo na mitraṃ mitrabhāvādutkrāntam</p>
  <p xml:id="KAZ.07.13.28">tenodāsīnalipsā vyākhyātā</p>
  <p xml:id="KAZ.07.13.29">pārṣṇigrahaṇābhiyānayostu mantrayuddhādabhyuccayaḥ</p>
  <p xml:id="KAZ.07.13.30">vyāyāmayuddhe hi kṣayavyayābhyāmubhayoravṛddhiḥ</p>
  <p xml:id="KAZ.07.13.31">jitvāpi hi kṣiṇadaṇḍakośaḥ parājito bhavati ityācāryāḥ</p>
  <p xml:id="KAZ.07.13.32">neti kauṭilyaḥ</p>
  <p xml:id="KAZ.07.13.33">sumahatāpi kṣayavyayena śatruvināśo'bhyupagantavyaḥ</p>
  <p xml:id="KAZ.07.13.34">tulye kṣayavyaye yaḥ purastāddūṣyabalaṃ ghātayitvā nihśalyaḥ paścādvaśyabalo yudhyeta so'tisaṃdhatte</p>
  <p xml:id="KAZ.07.13.35">dvayorapi purastāddūṣyabalaghātinoryo bahulataraṃ śaktimattaramatyantadūṣyaṃ ca ghātayetso'tisaṃdhatte</p>
  <p xml:id="KAZ.07.13.36">tenāmitrāṭavībalaghāto vyākhyātaḥ</p>
  <lg xml:id="KAZ.07.13.37">
    <l xml:id="KAZ.07.13.37ab">pārṣṇigrāho'bhiyoktā vā yātavyo vā yadā bhavet</l>
    <l xml:id="KAZ.07.13.37cd">vijigīṣustadā tatra netrametatsamācaret</l>
  </lg>
  <lg xml:id="KAZ.07.13.38">
    <l xml:id="KAZ.07.13.38ab">pārṣṇigrāho bhavennetā śatrormitrābhiyoginaḥ</l>
    <l xml:id="KAZ.07.13.38cd">vigrāhya pūrvamākrandaṃ pārṣṇigrāhābhisāriṇā</l>
  </lg>
  <lg xml:id="KAZ.07.13.39">
    <l xml:id="KAZ.07.13.39ab">ākrandenābhiyuñjānaḥ pārṣṇigrāhaṃ nivārayet</l>
    <l xml:id="KAZ.07.13.39cd">tathākrandābhisāreṇa pārṣṇigrāhābhisāriṇam</l>
  </lg>
  <lg xml:id="KAZ.07.13.40">
    <l xml:id="KAZ.07.13.40ab">arimitreṇa mitraṃ ca purastādavaghaṭṭayet</l>
    <l xml:id="KAZ.07.13.40cd">mitramitramareścāpi mitramitreṇa vārayet</l>
  </lg>
  <lg xml:id="KAZ.07.13.41">
    <l xml:id="KAZ.07.13.41ab">mitreṇa grāhayetpārṣṇimabhiyukto'bhiyoginaḥ</l>
    <l xml:id="KAZ.07.13.41cd">mitramitreṇa cākrandaṃ pārṣṇigrāhānnivārayet</l>
  </lg>
  <lg xml:id="KAZ.07.13.42">
    <l xml:id="KAZ.07.13.42ab">evaṃ maṇḍalamātmārthaṃ vijigīṣurniveśayet</l>
    <l xml:id="KAZ.07.13.42cd">pṛṣṭhataśca purastācca mitraprakṛtisampadā</l>
  </lg>
  <lg xml:id="KAZ.07.13.43">
    <l xml:id="KAZ.07.13.43ab">kṛtsne ca maṇḍale nityaṃ dūtān gūḍhāṃśca vāsayet</l>
    <l xml:id="KAZ.07.13.43cd">mitrabhūtaḥ sapatnānāṃ hatvā hatvā ca saṃvṛtaḥ</l>
  </lg>
  <lg xml:id="KAZ.07.13.44">
    <l xml:id="KAZ.07.13.44ab">asaṃvṛtasya kāryāṇi prāptānyapi viśeṣataḥ</l>
    <l xml:id="KAZ.07.13.44cd">nihsaṃśayaṃ vipadyante bhinnaplava ivodadhau</l>
  </lg>
</div>

<div n="7.14">
  <p xml:id="KAZ.07.14.01">mitramukhānamitrānvardhayitumete hi vṛddhāstvāmeva paribhaviṣyanti iti</p>
  <p xml:id="KAZ.07.14.02">bhedaṃ vā brūyāt anapakāro yathāhametaiḥ sambhūyābhiyuktastathā tvāmapyete saṃhitabalāḥ svasthā vyasane vābhiyokṣyante balaṃ hi cittaṃ vikaroti tadeṣāṃ vighātaya iti</p>
  <p xml:id="KAZ.07.14.03">bhinneṣu pradhānamupagṛhya hīneṣu vikramayet hīnānanugrāhya vā pradhāne yathā vā śreyo'bhimanyeta tathā</p>
  <p xml:id="KAZ.07.14.04">vairaṃ vā parairgrāhayitvā visaṃvādayet</p>
  <p xml:id="KAZ.07.14.05">phalabhūyastvena vā pradhānamupajāpya saṃdhiṃ kārayet</p>
  <p xml:id="KAZ.07.14.06">athobhayavetanāḥ phalabhūyastvaṃ darśayantaḥ sāmavāyikānatisaṃhitāḥ stha ityudddūṣayeyuḥ</p>
  <p xml:id="KAZ.07.14.07">duṣṭeṣu saṃdhiṃ dūṣayet</p>
  <p xml:id="KAZ.07.14.08">athobhayavetanā bhūyo bhedameṣāṃ kuryuḥ evaṃ tad yadasmābhirdarśitamiti</p>
  <p xml:id="KAZ.07.14.09">bhinneṣvanyatamopagraheṇa ceṣṭeta</p>
  <p xml:id="KAZ.07.14.10">pradhānābhāve sāmavāyikānāmutsāhayitāraṃ sthirakarmāṇamanuraktaprakṛktiṃ lobhādbhayādvā saṃghātamupāgataṃ vijigīṣorbhītaṃ rājyapratisambaddhaṃ mitraṃ calāmitraṃ vā pūrvānuttarābhāve sādhayet utsāhayitāramātmanisargeṇa sthirakarmāṇaṃ sāntvapraṇipātena anuraktaprakṛtiṃ kanyādānayāpanābhyām lubdhamaṃśadvaiguṇyena bhītamebhyaḥ kośadaṇḍānugraheṇa svato bhītaṃ viśvāsya pratibhūpradānena rājyapratisambaddhamekībhāvopagamanena mitramubhayataḥ priyahitābhyāmupakāratyāgena vā calāmitramavadhṛtamanapakāropakārābhyām</p>
  <p xml:id="KAZ.07.14.11">yo vā yathāyogaṃ bhajeta taṃ tathā sādhayetsāmadānabhedadaṇḍairvā yathāpatsu vyākhyāsyāmaḥ</p>
  <p xml:id="KAZ.07.14.12">vyasanopaghātatvarito vā kośadaṇḍābhyāṃ deśe kāle kārye vāvadhṛtaṃ saṃdhimupeyāt</p>
  <p xml:id="KAZ.07.14.13">kṛtasaṃdhirhīnamātmānaṃ pratikurvīta</p>
  <p xml:id="KAZ.07.14.14">pakṣe hīno bandhumitrapakṣaṃ kurvīta durgamaviṣahyaṃ vā</p>
  <p xml:id="KAZ.07.14.15">durgamitrapratiṣṭabdho hi sveṣāṃ pareṣāṃ ca pūjyo bhavati</p>
  <p xml:id="KAZ.07.14.16">mantraśaktihīnaḥ prājñapuruṣopacayaṃ vidyāvṛddhasamyogaṃ vā kurvīta</p>
  <p xml:id="KAZ.07.14.17">tathā hi sadyaḥ śreyaḥ prāpnoti</p>
  <p xml:id="KAZ.07.14.18">prabhāvahīnaḥ prakṛtiyogakṣemasiddhau yateta</p>
  <p xml:id="KAZ.07.14.19">janapadaḥ sarvakarmaṇāṃ yoniḥ tataḥ prabhāvaḥ</p>
  <p xml:id="KAZ.07.14.20">tasya sthānamātmanaścāpadi durgam</p>
  <p xml:id="KAZ.07.14.21">setubandhaḥ sasyānāṃ yoniḥ</p>
  <p xml:id="KAZ.07.14.22">nityānuṣakto hi varṣaguṇalābhaḥ setuvāpeṣu</p>
  <p xml:id="KAZ.07.14.23">vaṇikpathaḥ parātisaṃdhānasya yoniḥ</p>
  <p xml:id="KAZ.07.14.24">vaṇikpathena hi daṇḍagūḍhapuruṣātinayanaṃ śastrāvaraṇayānavāhanakrayaśca kriyate praveśo nirṇayanaṃ ca</p>
  <p xml:id="KAZ.07.14.25">khaniḥ saṃgrāmopakaraṇānāṃ yoniḥ dravyavanaṃ durgakarmaṇāṃ yānarathayośca hastivanaṃ hastināṃ gavāśvakharoṣṭrāṇāṃ ca vrajaḥ</p>
  <p xml:id="KAZ.07.14.26">teṣāmalābhe bandhumitrakulebhyaḥ samārjanam</p>
  <p xml:id="KAZ.07.14.27">utsāhahīnaḥ śreṇīpravīrapuruṣāṇāṃ coragaṇāṭavikamlecchajātīnāṃ parāpakāriṇāṃ gūḍhapuruṣāṇāṃ ca yathālābbhamupacayaṃ kurvīta</p>
  <p xml:id="KAZ.07.14.28">paramiśrāpratīkāramābalīyasaṃ vā pareṣu prayuñjīta</p>
  <lg xml:id="KAZ.07.14.29">
    <l xml:id="KAZ.07.14.29ab">evaṃ pakṣeṇa mantreṇa dravyeṇa ca balena ca</l>
    <l xml:id="KAZ.07.14.29cd">sampannaḥ pratinirgacchetparāvagrahamātmanaḥ</l>
  </lg>
</div>

<div n="7.15">
  <p xml:id="KAZ.07.15.01">durbalo rājā balavatābhiyuktastadviśiṣṭabalamāśrayeta yamitaro mantraśaktyā nātisaṃdadhyāt</p>
  <p xml:id="KAZ.07.15.02">tulyamantraśaktīnāmāyattasampado vṛddhasamyogādvā viśeṣaḥ</p>
  <p xml:id="KAZ.07.15.03">viśiṣṭabalābhāve samabalaistulyabalasaṃghairvā balavataḥ sambhūya tiṣṭhed yānna mantraprabhāvaśaktibhyāmatisaṃdadhyāt</p>
  <p xml:id="KAZ.07.15.04">tulyamantraprabhāvaśaktīnāṃ vipulārambhato viśeṣaḥ</p>
  <p xml:id="KAZ.07.15.05">samabalābhāve hīnabalaiḥ śucibhirutsāhibhiḥ pratyanīkabhūtairbalavataḥ sambhūya tiṣṭhed yānna mantraprabhāvotsāhaśaktibhiratisaṃdadhyāt</p>
  <p xml:id="KAZ.07.15.06">tulyotsāhaśaktīnāṃ svayuddhabhūmilābhādviśeṣaḥ</p>
  <p xml:id="KAZ.07.15.07">tulyabhūmīnāṃ svayuddhakālalābhādviśeṣaḥ</p>
  <p xml:id="KAZ.07.15.08">tulyadeśakālānāṃ yugyaśastrāvaraṇato viśeṣaḥ</p>
  <p xml:id="KAZ.07.15.09">sahāyābhāve durgamāśrayeta yatrāmitraḥ prabhūtasainyo'pi bhaktayavasendhanodakoparodhaṃ na kuryātsvayaṃ ca kṣayavyayābhyāṃ yujyeta</p>
  <p xml:id="KAZ.07.15.10">tulyadurgāṇāṃ nicayāpasārato viśeṣaḥ</p>
  <p xml:id="KAZ.07.15.11">nicayāpasārasampannaṃ hi manuṣyadurgamicchediti kauṭilyaḥ</p>
  <p xml:id="KAZ.07.15.12a">tadebhiḥ kārṇairāśrayeta pārṣṇigrāhamāsāraṃ madhyamamudāsīnaṃ vā pratipādayiṣyāmi sāmantāṭavikatatkulīnāparuddhānāmanyatamenāsya rājyaṃ hārayiṣyāmi ghātayiṣyāmi vā</p>
  <p xml:id="KAZ.07.15.12b">kṛtyapakṣopagraheṇa vāsya durge rāṣṭre skandhāvāre vā kopaṃ samutthāpayiṣyāmi śastrāgnirasapraṇidhānairaupaniṣadikairvā yatheṣṭamāsannaṃ haniṣyāmi</p>
  <p xml:id="KAZ.07.15.12c">svayaṃ adhiṣṭhitena vā yogapraṇidhānena kṣayavyayamenamupaneṣyāmi kṣayavyayapravāsopatapte vāsya mitravarge sainye vā krameṇopajāpaṃ prāpsyāmi</p>
  <p xml:id="KAZ.07.15.12d">vīvadhāsāraprasāravadhena vāsya skandhāvārāvagrahaṃ kariṣyāmi daṇḍopanayena vāsya randhramutthāpya sarvasaṃdohena prahariṣyāmi pratihatotsāhena vā yatheṣṭaṃ saṃdhimavāpsyāmi mayi pratibaddhasya vā sarvataḥ kopāḥ samutthāsyanti</p>
  <p xml:id="KAZ.07.15.12e">nirāsāraṃ vāsya mūlaṃ mitrāṭavīdaṇḍairuddhātayiṣyāmi mahato vā deśasya yogakṣemamihasthaḥ pālayiṣyāmi svavikṣiptaṃ mitravikṣiptaṃ vā me sainyamihasthasyaikasthamaviṣahyaṃ bhaviṣyati nimnakhātarātriyuddhaviśāradaṃ vā me sainyaṃ pathyābādhamuktamāsanne karma kariṣyati</p>
  <p xml:id="KAZ.07.15.12f">viruddhadeśakālamihāgato vā svayameva kṣayavyayābhyāṃ na bhaviṣyati mahākṣayavyayābhigamyo'yaṃ deśo durgāṭavyapasārabāhulyāt</p>
  <p xml:id="KAZ.07.15.12g">pareṣāṃ vyādhiprāyaḥ sainyavyāyāmānāmalabdhabhaumaśca tamāpadgataḥ pravekṣyati praviṣṭo vā na nirgamiṣyati iti</p>
  <p xml:id="KAZ.07.15.13">kāraṇābhāve balasamucchraye vā parasya durgamunmucyāpagacchet</p>
  <p xml:id="KAZ.07.15.14">agnipataṅgavadamitre vā praviśet</p>
  <p xml:id="KAZ.07.15.15">anyatarasiddhirhi tyaktātmano bhavati ityācāryāḥ</p>
  <p xml:id="KAZ.07.15.16">neti kauṭilyaḥ</p>
  <p xml:id="KAZ.07.15.17">saṃdheyatāmātmanaḥ parasya copalabhya saṃdadhīta</p>
  <p xml:id="KAZ.07.15.18">viparyaye vikrameṇa saṃdhimapasāraṃ vā lipseta</p>
  <p xml:id="KAZ.07.15.19">saṃdheyasya vā dūtaṃ preṣayet</p>
  <p xml:id="KAZ.07.15.20">tena vā preṣitamarthamānābhyāṃ satkṛtya brūyāt idaṃ rājñaḥ paṇyāgāramidaṃ devīkumārāṇām devīkumāravacanāt idaṃ rājyamahaṃ ca tvadarpaṇaḥ iti</p>
  <p xml:id="KAZ.07.15.21">labdhasaṃśrayaḥ samayācārikavadbhartari varteta</p>
  <p xml:id="KAZ.07.15.22">durgādīni ca karmāṇi āvāhavivāhaputrābhiṣekāśvapaṇyahastigrahaṇasattrayātrāvihāragamanāni cānujñātaḥ kurvīta</p>
  <p xml:id="KAZ.07.15.23">svabhūmyavasthitaprakṛtisaṃdhimupaghātamapasṛteṣu vā sarvamanujñātaḥ kurvīta</p>
  <p xml:id="KAZ.07.15.24">duṣṭapaurajānapado vā nyāyavṛttiranyāṃ bhūmiṃ yāceta</p>
  <p xml:id="KAZ.07.15.25">duṣyavadupāṃśudaṇḍena vā pratikurvīta</p>
  <p xml:id="KAZ.07.15.26">ucitāṃ vā mitrādbhūmiṃ dīyamānāṃ na pratigṛhṇīyāt</p>
  <p xml:id="KAZ.07.15.27">mantripurohitasenāpatiyuvarājānāmanyatamamadṛśyamāne bhartari paśyet yathāśakti copakuryāt</p>
  <p xml:id="KAZ.07.15.28">daivatasvastivācaneṣu tatparā āśiṣo vācayet</p>
  <p xml:id="KAZ.07.15.29">sarvatrātmanisargaṃ guṇaṃ brūyāt</p>
  <lg xml:id="KAZ.07.15.30">
    <l xml:id="KAZ.07.15.30ab">samyuktabalavatsevī viruddhaḥ śaṅkitādibhiḥ</l>
    <l xml:id="KAZ.07.15.30cd">varteta daṇḍopanato bhartaryevamavasthitaḥ</l>
  </lg>
</div>

<div n="7.16">
  <p xml:id="KAZ.07.16.02">viparyaye kṛtapratīkāro yāyāt</p>
  <p xml:id="KAZ.07.16.03">sāmadānābhyāṃ durbalānupanamayetbhedadaṇḍābhyāṃ balavataḥ</p>
  <p xml:id="KAZ.07.16.04">niyogavikalpasamuccayaiścopāyānāmanantaraikāntarāḥ prakṛtīḥ sādhayet</p>
  <p xml:id="KAZ.07.16.05">grāmāraṇyopajīvivrajavaṇikpathānupālanamujjhitāpasṛtāpakāriṇāṃ cārpaṇamiti sāntvamācaret</p>
  <p xml:id="KAZ.07.16.06">bhūmidravyakanyādānamabhayasya ceti dānamācaret</p>
  <p xml:id="KAZ.07.16.07">sāmantāṭavikatatkulīnāparuddhānāmanyatamopagraheṇa kośadaṇḍabhūmidāyayācanamiti bhedamācaret</p>
  <p xml:id="KAZ.07.16.08">prakāśakūṭatūṣṇīṃ yuddhadurgalambhopāyairamitrapragrahaṇamiti daṇḍamācaret</p>
  <p xml:id="KAZ.07.16.09">evamutsāhavato daṇḍopakāriṇaḥ sthāpayetsvaprabhāvavataḥ kośopakāriṇaḥ prajñāvato bhūmyupakāriṇaḥ</p>
  <p xml:id="KAZ.07.16.10">teṣāṃ paṇyapattanagrāmakhanisaṃjātena ratnasāraphalgukupyena dravyahastivanavrajasamutthena yānavāhanena vā yadbahuśa upakaroti taccitrabhogam</p>
  <p xml:id="KAZ.07.16.11">yaddaṇḍena kośena vā mahadupakaroti tanmahābhogam</p>
  <p xml:id="KAZ.07.16.12">yaddaṇḍakośabhūmībhirupakaroti tatsarvabhogam</p>
  <p xml:id="KAZ.07.16.13">yadamitramekataḥ pratikaroti tadekatobhogi</p>
  <p xml:id="KAZ.07.16.14">yadamitramāsāraṃ cobhayataḥ pratikaroti tadubhayatobhogi</p>
  <p xml:id="KAZ.07.16.15">yadamitrāsāraprativeśāṭavikān sarvataḥ pratikaroti tatsarvatobhogi</p>
  <p xml:id="KAZ.07.16.16a">pārṣṇigrāhaścāṭavikaḥ śatrumukhyaḥ śatrurvā bhūmidānasādhyaḥ kaścidāsādyeta nirguṇayā bhūmyainamupagrāhayet apratisambaddhayā durgasthaṃ nirupajīvyayāṭavikaṃ</p>
  <p xml:id="KAZ.07.16.16b">pratyādeyayā tatkulīnaṃ śatroḥ apacchinnayā śatroraparuddhaṃ nityāmitrayā śreṇībalam balavatsāmantayā saṃhatabalamubhābhyāṃ yuddhe pratilomam</p>
  <p xml:id="KAZ.07.16.16c">alabdhavyāyāmayotsāhinaṃ śūyayāripakṣīyaṃ karśitayāpavāhitaṃ mahākṣayavyayaniveśayā gatapratyāgatamanapāśrayayā pratyapasṛtam pareṇānadhivāsyayā svayameva bhartāramupagrāhayet</p>
  <p xml:id="KAZ.07.16.17">teṣāṃ mahopakāraṃ nirvikāraṃ cānuvartayet</p>
  <p xml:id="KAZ.07.16.18">pratilomamupāṃśunā sādhayet</p>
  <p xml:id="KAZ.07.16.19">upakāriṇamupakāraśaktyā toṣayet</p>
  <p xml:id="KAZ.07.16.20">prayāsataścārthamānau kuryādvyasaneṣu cānugraham</p>
  <p xml:id="KAZ.07.16.21">svayaṃ āgatānāṃ yatheṣṭadarśanaṃ pratividhānaṃ ca kuryāt</p>
  <p xml:id="KAZ.07.16.22">paribhavopaghātakutsātivādāṃścaiṣu na prayuñjīta</p>
  <p xml:id="KAZ.07.16.23">dattvā cābhayaṃ pitevānugṛhṇīyāt</p>
  <p xml:id="KAZ.07.16.24">yaścāsyāpakuryāttaddoṣamabhivikhyāpya prakāśamenaṃ ghātayet</p>
  <p xml:id="KAZ.07.16.25">parodvegakāraṇādvā dāṇḍakarmikavacceṣṭeta</p>
  <p xml:id="KAZ.07.16.26">na ca hatasya bhūmidravyaputradārānabhimanyeta</p>
  <p xml:id="KAZ.07.16.27">kulyānapyasya sveṣu pātreṣu sthāpayet</p>
  <p xml:id="KAZ.07.16.28">karmaṇi mṛtasya putraṃ rājye sthāpayet</p>
  <p xml:id="KAZ.07.16.29">evamasya daṇḍopanatāḥ putrapautrānanuvartante</p>
  <p xml:id="KAZ.07.16.30">yastūpanatān hatvā baddhvā vā bhūmidravyaputradārānabhimanyeta tasyodvignaṃ maṇḍalamabhāvāyottiṣṭhate</p>
  <p xml:id="KAZ.07.16.31">ye cāsyāmātyāḥ svabhūmiṣvāyattāste cāsyodvignā maṇḍalamāśrayante</p>
  <p xml:id="KAZ.07.16.32">svayaṃ vā rājyaṃ prāṇānvāsyābhimanyante</p>
  <lg xml:id="KAZ.07.16.33">
    <l xml:id="KAZ.07.16.33ab">svabhūmiṣu ca rājānastasmātsāmnānupālitāḥ</l>
    <l xml:id="KAZ.07.16.33cd">bhavantyanuguṇā rājñaḥ putrapautrānuvartinaḥ</l>
  </lg>
</div>

<div n="7.17">
  <p xml:id="KAZ.07.17.01">śamaḥ saṃdhiḥ samādhirityeko'rthaḥ</p>
  <p xml:id="KAZ.07.17.02">rājñāṃ viśvāsopagamaḥ śamaḥ saṃdhiḥ samādhiriti</p>
  <p xml:id="KAZ.07.17.03">satyaṃ śapatho vā calaḥ saṃdhiḥ pratibhūḥ pratigraho vā sthāvaraḥ ityācāryāḥ</p>
  <p xml:id="KAZ.07.17.04">neti kauṭilyaḥ</p>
  <p xml:id="KAZ.07.17.05">satyaṃ śapatho vā paratreha ca sthāvaraḥ saṃdhiḥ ihārtha eva pratibhūḥ pratigraho vā balāpekṣaḥ</p>
  <p xml:id="KAZ.07.17.06">saṃhitāḥ smaḥ iti satyasaṃdhāḥ pūrve rājānaḥ satyena saṃdadhire</p>
  <p xml:id="KAZ.07.17.07">tasyātikrame śapathena agnyudakasītāprākāraloṣṭahastiskandhāśvapṛṣṭarathopasthaśastraratnabījagandharasasuvarṇahiraṇyānyālebhire hanyuretāni tyajeyuścainaṃ yaḥ śapathamatikrāmet iti</p>
  <p xml:id="KAZ.07.17.08">śapathātikrame mahatāṃ tapasvināṃ mukhyānāṃ vā prātibhāvyabandhaḥ pratibhūḥ</p>
  <p xml:id="KAZ.07.17.09">tasminyaḥ parāvagrahasamarthānpratibhuvo gṛhṇāti so'tisaṃdhatte</p>
  <p xml:id="KAZ.07.17.10">viparīto'tisaṃdhīyate</p>
  <p xml:id="KAZ.07.17.11">bandhumukhyapragrahaḥ pratigrahaḥ</p>
  <p xml:id="KAZ.07.17.12">tasminyo dūṣyāmātyaṃ dūṣyāpatyaṃ vā dadāti so'tisaṃdhatte</p>
  <p xml:id="KAZ.07.17.13">viparīto'tisaṃdhīyate</p>
  <p xml:id="KAZ.07.17.14">pratigrahagrahaṇaviśvastasya hi paraśchidreṣu nirapekṣaḥ praharati</p>
  <p xml:id="KAZ.07.17.15">apatyasamādhau tu kanyāputradāne dadattu kanyāmatisaṃdhatte</p>
  <p xml:id="KAZ.07.17.16">kanyā hyadāyādā pareṣāmevārthāyākleśyā ca</p>
  <p xml:id="KAZ.07.17.17">viparītaḥ putraḥ</p>
  <p xml:id="KAZ.07.17.18">putrayorapi yo jātyaṃ prājñaṃ śūraṃ kṛtāstramekaputraṃ vā dadāti so'tisaṃdhīyate</p>
  <p xml:id="KAZ.07.17.19">viparīto'tisaṃdhatte</p>
  <p xml:id="KAZ.07.17.20">jātyādajātyo hi luptadāyādasaṃtānatvādādhātuṃ śreyānprājñādaprājño mantraśaktilopāt śūrādaśūra utsāhaśaktilopātkṛtāstrādakṛtāstraḥ prahartavyasampallopāt ekaputrādanekaputro nirapekṣatvāt</p>
  <p xml:id="KAZ.07.17.21">jātyaprājñayorjātyamaprājñamaiśvaryaprakṛtiranuvartate prājñamajātyaṃ mantrādhikāraḥ</p>
  <p xml:id="KAZ.07.17.22">mantrādhikāre'pi vṛddhasamyogājjātyaḥ prājñamatisaṃdhatte</p>
  <p xml:id="KAZ.07.17.23">prājñaśūrayoḥ prājñamaśūraṃ matikarmaṇāṃ yogo'nuvartate śūramaprājñaṃ vikramādhikāraḥ</p>
  <p xml:id="KAZ.07.17.24">vikramādhikāre'pi hastinamiva lubdhakaḥ prājñaḥ śūramatisaṃdhatteś</p>
  <p xml:id="KAZ.07.17.25">śūrakṛtāstrayoḥ śūramakṛtāstraṃ vikramavyavasāyo'nuvartate kṛtāstramaśūraṃ lakṣyalambhādhikāraḥ</p>
  <p xml:id="KAZ.07.17.26">lakṣyalambhādhikāre'pi sthairyapratipattyasammoṣaiḥ śūraḥ kṛtāstramatisaṃdhatte</p>
  <p xml:id="KAZ.07.17.27">bahvekaputrayorbahuputra ekaṃ dattvā śeṣapratiṣṭabdhaḥ saṃdhimatikrāmati netaraḥ</p>
  <p xml:id="KAZ.07.17.28">putrasarvasvadāne saṃdhiścetputraphalato viśeṣaḥ</p>
  <p xml:id="KAZ.07.17.29">samaphalayoḥ śaktaprajananato viśeṣaḥ</p>
  <p xml:id="KAZ.07.17.30">śaktaprajananayorapyupasthitaprajananato viśeṣaḥ</p>
  <p xml:id="KAZ.07.17.31">śaktimatyekaputre tu luptaputrotpattirātmānamādadhyāt na caikaputramiti</p>
  <p xml:id="KAZ.07.17.32">abhyuccīyamānaḥ samādhimokṣaṃ kārayet</p>
  <p xml:id="KAZ.07.17.33">kumārāsannāḥ sattriṇaḥ kāruśilpivyañjanāḥ karmāṇi kurvāṇāḥ suruṅgayā rātrāv upakhānayitvā kumāramapahareyuḥ</p>
  <p xml:id="KAZ.07.17.34">naṭanartakagāyanavādakavāgjīvanakuśīlavaplavakasaubhikā vā pūrvapraṇihitāḥ paramupatiṣṭheran</p>
  <p xml:id="KAZ.07.17.35">te kumāraṃ paraṃ parayopatiṣṭheran</p>
  <p xml:id="KAZ.07.17.36">teṣāmaniyatakālapraveśasthānanirgamanāni sthāpayet</p>
  <p xml:id="KAZ.07.17.37">tatastadvyañjano vā rātrau pratiṣṭheta</p>
  <p xml:id="KAZ.07.17.38">tena rūpājīvā bhāryāvyañjanāśca vyākhyātāḥ</p>
  <p xml:id="KAZ.07.17.39">teṣāṃ vā tūryabhāṇḍaphelāṃ gṛhītvā nirgacchet</p>
  <p xml:id="KAZ.07.17.40">sūdārālikasnāpakasaṃvāhakāstarakakalpakaprasādhakodakaparicārakairvā dravyavastrabhāṇḍaphelāśayanāsanasambhogairnirhriyeta</p>
  <p xml:id="KAZ.07.17.41">paricārakacchadmanā vā kiṃcidarūpavelāyāmādāya nirgacchetsuruṅgāmukhena vā niśopahāreṇa</p>
  <p xml:id="KAZ.07.17.42">toyāśaye vā vāruṇaṃ yogamātiṣṭhet</p>
  <p xml:id="KAZ.07.17.43">vaidehakavyañjanā vā pakvānnaphalavyavahāreṇārakṣiṣu rasamupacārayeyuḥ</p>
  <p xml:id="KAZ.07.17.44">daivatopahāraśrāddhaprahavaṇanimittamārakṣiṣu madanayogayuktamannapānaṃ rasaṃ vā prayujyāpagacchet ārakṣakaprotsāhanena vā</p>
  <p xml:id="KAZ.07.17.45">nāgarakakuśīlavacikitsakāpūpikavyañjanā vā rātrau samṛddhagṛhāṇyādīpayeyuḥ ārakṣiṇāṃ vā</p>
  <p xml:id="KAZ.07.17.46">vaidehakavyañjanā vā paṇyasaṃsthāmādīpayeyuḥ</p>
  <p xml:id="KAZ.07.17.47">anyadvā śarīraṃ nikṣipya svagṛhamādīpayedanupātabhayāt</p>
  <p xml:id="KAZ.07.17.48">tataḥ saṃdhicchedakhātasuruṅgābhirapagacchet</p>
  <p xml:id="KAZ.07.17.49">kācakumbhabhāṇḍabhāravyañjano vā rātrau pratiṣṭheta</p>
  <p xml:id="KAZ.07.17.50">muṇḍajaṭilānāṃ pravāsanānyanupraviṣṭo vā rātrau tadvyañjanaḥ pratiṣṭheta virūpavyādhikaraṇāraṇyacaracchadmanāmanyatamena vā</p>
  <p xml:id="KAZ.07.17.51">pretavyañjano vā gūḍhairnirhriyeta</p>
  <p xml:id="KAZ.07.17.52">pretaṃ vā strīveṣeṇānugacchet</p>
  <p xml:id="KAZ.07.17.53">vanacaravyañjanāścainamanyato yāntamanyato'padiśeyuḥ</p>
  <p xml:id="KAZ.07.17.54">tato'nyato gacchet</p>
  <p xml:id="KAZ.07.17.55">cakracarāṇāṃ vā śakaṭavāṭairapagacchet</p>
  <p xml:id="KAZ.07.17.56">āsanne cānupāte sattraṃ vā gṛhṇīyāt</p>
  <p xml:id="KAZ.07.17.57">sattrābhāve hiraṇyaṃ rasaviddhaṃ vā bhakṣyajātamubhayataḥpanthānamutsṛjet</p>
  <p xml:id="KAZ.07.17.58">tato'nyato'pagacchet</p>
  <p xml:id="KAZ.07.17.59">gṛhīto vā sāmādibhiranupātamatisaṃdadhyāt rasaviddhena vā pathyadanena</p>
  <p xml:id="KAZ.07.17.60">vāruṇayogāgnidāheṣu vā śarīramanyadādhāya śatrumabhiyuñjīta putro me tvayā hataḥ iti</p>
  <p xml:id="KAZ.07.17.61a">upāttacchannaśastro vā rātrau vikramya rakṣiṣu</p>
  <p xml:id="KAZ.07.17.61b">śīghrapātairapasaredgūḍhapraṇihitaiḥ saha</p>
</div>

<div n="7.18">
  <p xml:id="KAZ.07.18.01">madhyamasyātmā tṛtīyā pañcamī ca prakṛtī prakṛtayaḥ</p>
  <p xml:id="KAZ.07.18.02">dvitīyā caturthī ṣaṣṭhī ca vikṛtayaḥ</p>
  <p xml:id="KAZ.07.18.03">taccedubhayaṃ madhyamo'nugṛhṇīyāt vijigīṣurmadhyamānulomaḥ syāt</p>
  <p xml:id="KAZ.07.18.04">na cedanugṛhṇīyātprakṛtyanulomaḥ syāt</p>
  <p xml:id="KAZ.07.18.05">madyamaścedvijigīṣormitraṃ mitrabhāvi lipseta mitrasyātmanaśca mitrāṇyutthāpya madhyamācca mitrāṇi bhedayitvā mitraṃ trāyeta</p>
  <p xml:id="KAZ.07.18.06">maṇḍalaṃ vā protsāhayet atipravṛddho'yaṃ madhyamaḥ sarveṣāṃ no vināśāyābhyutthitaḥ sambhūyāsya yātrāṃ vihanāma iti</p>
  <p xml:id="KAZ.07.18.07">taccenmaṇḍalamanugṛhṇīyātmadhyamāvagraheṇātmānamupabṛṃhayet</p>
  <p xml:id="KAZ.07.18.08">na cedanugṛhṇīyātkośadaṇḍābhyāṃ mitramanugṛhya ye madhyamadveṣiṇo rājānaḥ parasparānugṛhītā vā bahavastiṣṭheyuḥ ekasiddhau vā bahavaḥ sidhyeyuḥ parasparādvā śaṅkitā nottiṣṭheranteṣāṃ pradhānamekamāsannaṃ vā sāmadānābhyāṃ labheta</p>
  <p xml:id="KAZ.07.18.09">dviguṇo dvitīyaṃ trigunastṛtīyam</p>
  <p xml:id="KAZ.07.18.10">evamabhyuccito madhyamamavagṛhṇīyāt</p>
  <p xml:id="KAZ.07.18.11">deśakālātipattau vā saṃdhāya madhyamena mitrasya sācivyaṃ kuryātdūṣyeṣu vā karmasaṃdhim</p>
  <p xml:id="KAZ.07.18.12">karśanīyaṃ vāsya mitraṃ madhyamo lipseta pratistambhayedenaṃ ahaṃ tvā trāyeya iti ā karśanāt</p>
  <p xml:id="KAZ.07.18.13">karśitamenaṃ trāyeta</p>
  <p xml:id="KAZ.07.18.14">ucchedanīyaṃ vāsya mitraṃ madhyamo lipseta karśitamenaṃ trāyeta madhyamavṛddhibhayāt</p>
  <p xml:id="KAZ.07.18.15">ucchinnaṃ vā bhūmyanugraheṇa haste kuryādanyatrāpasārabhayāt</p>
  <p xml:id="KAZ.07.18.16">karśanīyocchedanīyayoścenmitrāṇi madhyamasya sācivyakarāṇi syuḥ puruṣāntareṇa saṃdhīyeta</p>
  <p xml:id="KAZ.07.18.17">vijigīṣorvā tayormitrāṇyavagrahasamarthāni syuḥ saṃdhimupeyāt</p>
  <p xml:id="KAZ.07.18.18">amitraṃ vāsya madhyamo lipseta saṃdhimupeyāt</p>
  <p xml:id="KAZ.07.18.19">evaṃ svārthaśca kṛto bhavati madhyamasya priyaṃ ca</p>
  <p xml:id="KAZ.07.18.20">madhyamaścetsvamitraṃ mitrabhāvi lipseta puruṣāntareṇa saṃdadhyāt</p>
  <p xml:id="KAZ.07.18.21">sāpekṣaṃ vā nārhasi mitramucchettumiti vārayet</p>
  <p xml:id="KAZ.07.18.22">upekṣeta vā maṇḍalamasya kupyatu svapakṣavadhāt iti</p>
  <p xml:id="KAZ.07.18.23">amitramātmano vā madhyamo lipseta kośadaṇḍābhyāmenamadṛśyamāno'nugṛhṇīyāt</p>
  <p xml:id="KAZ.07.18.24">udāsīnaṃ vā madhyamo lipseta asmai sāhāyyaṃ dadyādudāsīnādbhidyatāmiti</p>
  <p xml:id="KAZ.07.18.25">madhyamodāsīnayoryo maṇḍalasyābhipretastamāśrayeta</p>
  <p xml:id="KAZ.07.18.26">madhyamacaritenodāsīnacaritaṃ vyākhyātam</p>
  <p xml:id="KAZ.07.18.27">udāsīnaścenmadhyamaṃ lipseta yataḥ śatrumatisaṃdadhyānmitrasyopakāraṃ kuryādudāsīnaṃ vā daṇḍopakāriṇaṃ labheta tataḥ pariṇameta</p>
  <p xml:id="KAZ.07.18.28">evamupabṛhyātmānamariprakṛtiṃ karśayenmitraprakṛtiṃ copagṛhṇīyāt</p>
  <p xml:id="KAZ.07.18.29a">satyapyamitrabhāve tasyānātmavānnityāpakārī śatruḥ śatrusaṃhitaḥ pārṣṇigrāho vā vyasanī yātavyo vyasane vā neturabhiyoktā ityaribhāvinaḥ ekārthābhiprayātaḥ pṛthagarthābhiprayātaḥ sambhūyayātrikaḥ saṃhitaprayāṇikaḥ svārthābhiprayātaḥ sāmutthāyikaḥ kośadaṇḍayoranyatarasya kretā vikretā vā dvaidhībhāvika iti mitrabhāvinaḥ</p>
  <p xml:id="KAZ.07.18.29b">sāmanto balavataḥ pratighāto'ntardhiḥ prativeśo vā balavataḥ pārṣṇigrāho vā svayamupanataḥ pratāpopanato vā daṇḍopanata iti bhṛtyabhāvinaḥ sāmantāḥ</p>
  <p xml:id="KAZ.07.18.30">tairbhūmyekāntarā vyākhyātāḥ</p>
  <lg xml:id="KAZ.07.18.31">
    <l xml:id="KAZ.07.18.31ab">teṣāṃ śatruvirodhe yanmitramekārthatāṃ vrajet</l>
    <l xml:id="KAZ.07.18.31cd">śaktyā tadanugṛhṇīyādviṣaheta yayā param</l>
  </lg>
  <lg xml:id="KAZ.07.18.32">
    <l xml:id="KAZ.07.18.32ab">prasādhya śatruṃ yanmitraṃ vṛddhaṃ gacchedavaśyatām</l>
    <l xml:id="KAZ.07.18.32cd">sāmantaikāntarābhyāṃ tatprakṛtibhyāṃ virodhayet</l>
  </lg>
  <lg xml:id="KAZ.07.18.33">
    <l xml:id="KAZ.07.18.33ab">tatkulīnāparuddhābhyāṃ bhūmiṃ vā tasya hārayet</l>
    <l xml:id="KAZ.07.18.33cd">yathā vānugrahāpekṣaṃ vaśyaṃ tiṣṭhettathā caret</l>
  </lg>
  <lg xml:id="KAZ.07.18.34">
    <l xml:id="KAZ.07.18.34ab">nopakuryādamitraṃ vā gacched yadatikarśitam</l>
    <l xml:id="KAZ.07.18.34cd">tadahīnamavṛddhaṃ ca sthāpayenmitramarthavit</l>
  </lg>
  <lg xml:id="KAZ.07.18.35">
    <l xml:id="KAZ.07.18.35ab">arthayuktyā calaṃ mitraṃ saṃdhiṃ yadupagacchati</l>
    <l xml:id="KAZ.07.18.35cd">tasyāpagamane hetuṃ vihanyānna caled yathā</l>
  </lg>
  <lg xml:id="KAZ.07.18.36">
    <l xml:id="KAZ.07.18.36ab">arisādhāraṇaṃ yadvā tiṣṭhettadaritaḥ śaṭham</l>
    <l xml:id="KAZ.07.18.36cd">bhedayedbhinnamucchindyāttataḥ śatrumanantaram</l>
  </lg>
  <lg xml:id="KAZ.07.18.37">
    <l xml:id="KAZ.07.18.37ab">udāsīnaṃ ca yattiṣṭhetsāmantaistadvirodhayet</l>
    <l xml:id="KAZ.07.18.37cd">tato vigrahasaṃtaptamupakāre niveśayet</l>
  </lg>
  <lg xml:id="KAZ.07.18.38">
    <l xml:id="KAZ.07.18.38ab">amitraṃ vijigīṣuṃ ca yatsaṃcarati durbalam</l>
    <l xml:id="KAZ.07.18.38cd">tadbalenānugṛhṇīyād yathā syānna parānmukham</l>
  </lg>
  <lg xml:id="KAZ.07.18.39">
    <l xml:id="KAZ.07.18.39ab">apanīya tato'nyasyāṃ bhūmau vā samniveśayet</l>
    <l xml:id="KAZ.07.18.39cd">niveśya pūrvaṃ tatrānyaddaṇḍānugrahahetunā</l>
  </lg>
  <lg xml:id="KAZ.07.18.40">
    <l xml:id="KAZ.07.18.40ab">apakuryātsamarthaṃ vā nopakuryād yadāpadi</l>
    <l xml:id="KAZ.07.18.40cd">ucchindyādeva tanmitraṃ viśvasyāṅkamupasthitam</l>
  </lg>
  <lg xml:id="KAZ.07.18.41">
    <l xml:id="KAZ.07.18.41ab">mitravyasanato vāriruttiṣṭhed yo'navagrahaḥ</l>
    <l xml:id="KAZ.07.18.41cd">mitreṇaiva bhavetsādhyaśchāditavyasanena saḥ</l>
    <l xml:id="KAZ.07.18.41ab">amitravyasanānmitramutthitaṃ yadvirajyati</l>
    <l xml:id="KAZ.07.18.41cd">arivyasanasiddhyā tacchatruṇaiva prasidhyati</l>
  </lg>
  <lg xml:id="KAZ.07.18.42">
    <l xml:id="KAZ.07.18.42ab">vṛddhiṃ kṣayaṃ ca sthānaṃ ca karśanocchedanaṃ tathā</l>
    <l xml:id="KAZ.07.18.42cd">sarvopāyān samādadhyādetānyaścārthaśāstravit</l>
  </lg>
  <lg xml:id="KAZ.07.18.43">
    <l xml:id="KAZ.07.18.43ab">evamanyonyasaṃcāraṃ ṣāḍguṇyaṃ yo'nupaśyati</l>
    <l xml:id="KAZ.07.18.43cd">sa buddhinigalairbaddhairiṣṭaṃ krīḍati pārthivaiḥ</l>
  </lg>
</div>

<div n="8.1">
  <p xml:id="KAZ.08.1.01">vyasanayaugapadye saukaryato yātavyaṃ rakṣitavyaṃ veti vyasanacintā</p>
  <p xml:id="KAZ.08.1.02">daivaṃ mānuṣaṃ vā prakṛtivyasanamanayāpanayābhyāṃ sambhavati</p>
  <p xml:id="KAZ.08.1.03">guṇaprātilomyamabhāvaḥ pradoṣaḥ prasaṅgaḥ pīḍā vā vyasanam</p>
  <p xml:id="KAZ.08.1.04">vyasyatyenaṃ śreyasa iti vyasanam</p>
  <p xml:id="KAZ.08.1.05">svāmyamātyajanapadadurgakośadaṇḍamitravyasanānāṃ pūrvaṃ pūrvaṃ garīyaḥ ityācāryāḥ</p>
  <p xml:id="KAZ.08.1.06">neti bharadvājaḥ</p>
  <p xml:id="KAZ.08.1.07">svāmyamātyavyasanayoramātyavyasanaṃ garīyaḥ</p>
  <p xml:id="KAZ.08.1.08">mantro mantraphalāvāptiḥ karmānuṣṭhānamāyavyayakarma daṇḍapraṇayanamamitrāṭavīpratiṣedho rājyarakṣaṇaṃ vyasanapratīkāraḥ kumārarakṣaṇamabhiṣekaśca kumārāṇāmāyattamamātyeṣu</p>
  <p xml:id="KAZ.08.1.09">teṣāmabhāve tadabhāvaḥ chinnapakṣasyeva rājñaśceṣṭānāśaśca</p>
  <p xml:id="KAZ.08.1.10">vyasaneṣu cāsannaḥ paropajāpaḥ</p>
  <p xml:id="KAZ.08.1.11">vaiguṇye ca prāṇābādhaḥ prāṇāntikacaratvād rājñaḥ iti</p>
  <p xml:id="KAZ.08.1.12">neti kauṭilyaḥ</p>
  <p xml:id="KAZ.08.1.13">mantripurohitādibhṛtyavargamadhyakṣapracāraṃ puruṣadravyaprakṛtivyasanapratīkāramedhanaṃ ca rājaiva karoti</p>
  <p xml:id="KAZ.08.1.14">vyasaniṣu vāmātyeṣvanyānavyasaninaḥ karoti</p>
  <p xml:id="KAZ.08.1.15">pūjyapūjane dūṣyāvagrahe ca nityayuktastiṣṭhati</p>
  <p xml:id="KAZ.08.1.16">svāmī ca sampannaḥ svasampadbhiḥ prakṛtīḥ sampādayati</p>
  <p xml:id="KAZ.08.1.17">sa yacchīlastacchīlāḥ prakṛtayo bhavanti utthāne pramāde ca tadāyattatvāt</p>
  <p xml:id="KAZ.08.1.18">tatkūṭasthānīyo hi svāmīti</p>
  <p xml:id="KAZ.08.1.19">amātyajanapadavyasanayorjanapadavyasanaṃ garīyaḥ iti viśālākṣaḥ</p>
  <p xml:id="KAZ.08.1.20">kośo daṇḍaḥ kupyaṃ viṣṭirvāhanaṃ nicayāśca janapadāduttiṣṭhante</p>
  <p xml:id="KAZ.08.1.21">teṣāmabhāvo janapadābhāve svāmyamātyayoścānantaraḥ iti</p>
  <p xml:id="KAZ.08.1.22">neti kauṭilyaḥ</p>
  <p xml:id="KAZ.08.1.23">amātyamūlāḥ sarvārambhāḥ janapadasya karmasiddhayaḥ svataḥ parataśca yogakṣemasādhanaṃ vyasanapratīkāraḥ śūnyaniveśopacayau daṇḍakarānugrahaśceti</p>
  <p xml:id="KAZ.08.1.24">janapadadurgavyasanayordurgavyasanamiti pārāśarāḥ</p>
  <p xml:id="KAZ.08.1.25">durge hi kośadaṇḍotpattirāpadi sthānaṃ ca janapadasya</p>
  <p xml:id="KAZ.08.1.26">śaktimattarāśca paurā jānapadebhyo nityāścāpadi sahāyā rājñaḥ</p>
  <p xml:id="KAZ.08.1.27">jānapadāstvamitrasādhāraṇāḥ iti</p>
  <p xml:id="KAZ.08.1.28">neti kauṭilyaḥ</p>
  <p xml:id="KAZ.08.1.29">janapadamūlā durgakośadaṇḍasetuvārttārambhāḥ</p>
  <p xml:id="KAZ.08.1.30">śauryaṃ sthairyaṃ dākṣyaṃ bāhulyaṃ ca jānapadeṣu</p>
  <p xml:id="KAZ.08.1.31">parvatāntardvīpāśca durgā nādhyuṣyante janapadābhāvāt</p>
  <p xml:id="KAZ.08.1.32">karṣakaprāye tu durgavyasanamāyudhīyaprāye tu janapade janapadavyasanamiti</p>
  <p xml:id="KAZ.08.1.33">durgakośavyasanayoḥ kośavyasanamiti piśunaḥ</p>
  <p xml:id="KAZ.08.1.34">kośamūlo hi durgasaṃskāro durgarakṣaṇaṃ janapadamitrāmitranigraho deśāntaritānāmutsāhanaṃ daṇḍabalavyavahāraśca</p>
  <p xml:id="KAZ.08.1.35">durgaḥ kośādupajāpyaḥ pareṣām</p>
  <p xml:id="KAZ.08.1.36">kośamādāya ca vyasane śakyamapayātuṃ na durgamiti</p>
  <p xml:id="KAZ.08.1.37">neti kauṭilyaḥ</p>
  <p xml:id="KAZ.08.1.38">durgārpaṇaḥ kośo daṇḍastūṣṇīṃ yuddhaṃ svapakṣanigraho daṇḍabalavyavahāra āsārapratigrahaḥ paracakrāṭavīpratiṣedhaśca</p>
  <p xml:id="KAZ.08.1.39">durgābhāve ca kośaḥ pareṣām</p>
  <p xml:id="KAZ.08.1.40">dṛśyate hi durgavatāmanucchittiriti</p>
  <p xml:id="KAZ.08.1.41">kośadaṇḍavyasanayordaṇḍavyasanamiti kauṇapadantaḥ</p>
  <p xml:id="KAZ.08.1.42">daṇḍamūlo hi mitrāmitranigrahaḥ paradaṇḍotsāhanaṃ svadaṇḍapratigrahaśca</p>
  <p xml:id="KAZ.08.1.43">daṇḍābhāve ca dhruvaḥ kośavināśaḥ</p>
  <p xml:id="KAZ.08.1.44">kośābhāve ca śakyaḥ kupyena bhūmyā parabhūmisvayaṃ grāheṇa vā daṇḍaḥ piṇḍayitum daṇḍavatā ca kośaḥ</p>
  <p xml:id="KAZ.08.1.45">svāminaścāsannavṛttitvādamātyasadharmā daṇḍaḥ iti</p>
  <p xml:id="KAZ.08.1.46">neti kauṭilyaḥ</p>
  <p xml:id="KAZ.08.1.47">kośamūlo hi daṇḍaḥ</p>
  <p xml:id="KAZ.08.1.48">kośābhāve daṇḍaḥ paraṃ gacchati svāminaṃ vā hanti</p>
  <p xml:id="KAZ.08.1.49">sarvābhiyogakaraśca kośo dharmakāmahetuḥ</p>
  <p xml:id="KAZ.08.1.50">deśakālakāryavaśena tu kośadaṇḍayoranyataraḥ pramāṇībhavati</p>
  <p xml:id="KAZ.08.1.51">lambhapālano hi daṇḍaḥ kośasya kośaḥ kośasya daṇḍasya ca bhavati</p>
  <p xml:id="KAZ.08.1.52">sarvadravyaprayojakatvātkośavyasanaṃ garīya iti</p>
  <p xml:id="KAZ.08.1.53">daṇḍamitravyasanayormitravyasanamiti vātavyādhiḥ</p>
  <p xml:id="KAZ.08.1.54">mitramabhṛtaṃ vyavahitaṃ ca karma karoti pārṣṇigrāhamāsāramamitramāṭavikaṃ ca pratikaroti kośadaṇḍabhūmibhiścopakaroti vyasanāvasthāyogamiti</p>
  <p xml:id="KAZ.08.1.55">neti kauṭilyaḥ</p>
  <p xml:id="KAZ.08.1.56">daṇḍavato mitraṃ mitrabhāve tiṣṭhati amitro vā mitrabhāve</p>
  <p xml:id="KAZ.08.1.57">daṇḍamitrayostu sādhāraṇe kārye sārataḥ svayuddhadeśakālalābhādviśeṣaḥ</p>
  <p xml:id="KAZ.08.1.58">śīghrābhiyāne tvamitrāṭavikānabhyantarakope ca na mitraṃ vidyate</p>
  <p xml:id="KAZ.08.1.59">vyasanayaugapadye paravṛddhau ca mitramarthayuktau tiṣṭhati</p>
  <p xml:id="KAZ.08.1.60">iti prakṛtivyasanasampradhāraṇamuktam</p>
  <lg xml:id="KAZ.08.1.61">
    <l xml:id="KAZ.08.1.61ab">prakṛtyavayavānāṃ tu vyasanasya viśeṣataḥ</l>
    <l xml:id="KAZ.08.1.61cd">bahubhāvo'nurāgo vā sāro vā kāryasādhakaḥ</l>
  </lg>
  <lg xml:id="KAZ.08.1.62">
    <l xml:id="KAZ.08.1.62ab">dvayostu vyasane tulye viśeṣo guṇataḥ kṣayāt</l>
    <l xml:id="KAZ.08.1.62cd">śeṣaprakṛtisādguṇyaṃ yadi syānnāvidheyakam</l>
  </lg>
  <lg xml:id="KAZ.08.1.63">
    <l xml:id="KAZ.08.1.63ab">śeṣaprakṛtināśastu yatraikavyasanādbhavet</l>
    <l xml:id="KAZ.08.1.63cd">vyasanaṃ tadgarīyaḥ syātpradhānasyetarasya vā</l>
  </lg>
</div>

<div n="8.2">
  <p xml:id="KAZ.08.2.01">rājā rājyamiti prakṛtisaṃkṣepaḥ</p>
  <p xml:id="KAZ.08.2.02">rājño'bhyantaro bāhyo vā kopa iti</p>
  <p xml:id="KAZ.08.2.03">ahibhayādabhyantaraḥ kopo bāhyakopātpāpīyānantaramātyakopaścāntaḥkopāt</p>
  <p xml:id="KAZ.08.2.04">tasmātkośadaṇḍaśaktimātmasaṃsthāṃ kurvīta</p>
  <p xml:id="KAZ.08.2.05">dvairājyavairājyayordvairājyamanyonyapakṣadveṣānurāgābhyāṃ parasparasaṃgharṣeṇa vā vinaśyati vairājyaṃ tu prakṛticittagrahaṇāpekṣi yathāsthitamanyairbhujyate ityācāryāḥ</p>
  <p xml:id="KAZ.08.2.06">neti kauṭilyaḥ</p>
  <p xml:id="KAZ.08.2.07">pitāputrayorbhrātrorvā dvairājyaṃ tulyayogakṣemamamātyāvagrahaṃ vartayati</p>
  <p xml:id="KAZ.08.2.08">vairājyaṃ tu jīvataḥ parasyācchidya naitanmama iti manyamānaḥ karśayati apavāhayati paṇyaṃ vā karoti viraktaṃ vā parityajyāpagacchatīti</p>
  <p xml:id="KAZ.08.2.09">andhaścalitaśāstro vā rājeti aśāstracakṣurandho yatkiṃcanakārī dṛḍhābhiniveśī parapraṇeyo vā rājyamanyāyenopahanti calitaśāstrastu yatra śāstrāccalitamatirbhavati śakyānunayo bhavati ityācāryāḥ</p>
  <p xml:id="KAZ.08.2.10">neti kauṭilyaḥ</p>
  <p xml:id="KAZ.08.2.11">andho rājā śakyate sahāyasampadā yatra tatra vā paryavasthāpayitum</p>
  <p xml:id="KAZ.08.2.12">calitaśāstrastu śāstrādanyathābhiniviṣṭabuddhiranyāyena rājyamātmānaṃ copahantīti</p>
  <p xml:id="KAZ.08.2.13">vyādhito navo vā rājeti vyādhito rājā rājyopaghātamamātyamūlaṃ prāṇābādhaṃ vā rājyamūlamavāpnoti navastu rājā svadharmānugrahaparihāradānamānakarmabhiḥ prakṛtirañjanopakāraiścarati ityācāryāḥ</p>
  <p xml:id="KAZ.08.2.14">neti kauṭilyaḥ</p>
  <p xml:id="KAZ.08.2.15">vyādhito rājā yathāpravṛttaṃ rājapraṇidhimanuvartayati</p>
  <p xml:id="KAZ.08.2.16">navastu rājā balāvarjitaṃ mamedaṃ rājyamiti yatheṣṭamanavagrahaścarati</p>
  <p xml:id="KAZ.08.2.17">sāmutthāyikairavagṛhīto vā rājyopaghātaṃ marṣayati</p>
  <p xml:id="KAZ.08.2.18">prakṛtiṣvarūḍhaḥ sukhamucchettuṃ bhavatīti</p>
  <p xml:id="KAZ.08.2.19">vyādhite viśeṣaḥ pāparogyapāparogī ca</p>
  <p xml:id="KAZ.08.2.20">nave'pyabhijāto'nabhijāta iti</p>
  <p xml:id="KAZ.08.2.21">durbalo'bhijāto balavānanabhijāto rājeti durbalasyābhijātasyopajāpaṃ daurbalyāpekṣāḥ prakṛtayaḥ kṛcchreṇopagacchanti balavataścānabhijātasya balāpekṣāḥ sukhena ityācāryāḥ</p>
  <p xml:id="KAZ.08.2.22">neti kauṭilyaḥ</p>
  <p xml:id="KAZ.08.2.23">durbalamabhijātaṃ prakṛtayaḥ svayamupanamanti jātyamaiśvaryaprakṛtiranuvartata iti</p>
  <p xml:id="KAZ.08.2.24">balavataścānabhijātasyopajāpaṃ visaṃvādayanti anurāge sārvaguṇyamiti</p>
  <p xml:id="KAZ.08.2.25">prayāsavadhātsasyavadho muṣṭivadhātpāpīyānnirājīvatvādavṛṣṭirativṛṣṭitaḥ</p>
  <lg xml:id="KAZ.08.2.26">
    <l xml:id="KAZ.08.2.26ab">dvayordvayorvyasanayoḥ prakṛtīnāṃ balābalam</l>
    <l xml:id="KAZ.08.2.26cd">pāramparyakrameṇoktaṃ yāne sthāne ca kāraṇam</l>
  </lg>
</div>

<div n="8.3">
  <p xml:id="KAZ.08.3.01">avidyāvinayaḥ puruṣavyasanahetuḥ</p>
  <p xml:id="KAZ.08.3.02">avinīto hi vyasanadoṣānna paśyati</p>
  <p xml:id="KAZ.08.3.03">tānupadekṣyāmaḥ</p>
  <p xml:id="KAZ.08.3.04">kopajastrivargaḥ kāmajaścaturvargaḥ</p>
  <p xml:id="KAZ.08.3.05">tayoḥ kopo garīyān</p>
  <p xml:id="KAZ.08.3.06">sarvatra hi kopaścarati</p>
  <p xml:id="KAZ.08.3.07">prāyaśaśca kopavaśā rājānaḥ prakṛtikopairhatāḥ śrūyante kāmavaśāḥ kṣayanimittamarivyādhibhiriti</p>
  <p xml:id="KAZ.08.3.08">neti bhāradvājaḥ</p>
  <p xml:id="KAZ.08.3.09">satpuruṣācāraḥ kopo vairayātanamavajñāvadho bhītamanuṣyatā ca</p>
  <p xml:id="KAZ.08.3.10">nityaśca kopena sambandhaḥ pāpapratiṣedhārthaḥ</p>
  <p xml:id="KAZ.08.3.11">kāmaḥ siddhilābhaḥ sāntvaṃ tyāgaśīlatā sampriyabhāvaśca</p>
  <p xml:id="KAZ.08.3.12">nityaśca kāmena sambandhaḥ kṛtakarmaṇaḥ phalopabhogārthaḥ iti</p>
  <p xml:id="KAZ.08.3.13">neti kauṭilyaḥ</p>
  <p xml:id="KAZ.08.3.14">dveṣyatā śatruvedanaṃ duḥkhāsaṅgaśca kopaḥ</p>
  <p xml:id="KAZ.08.3.15">paribhavo dravyanāśaḥ pāṭaccaradyūtakāralubdhakagāyanavādakaiścānarthyaiḥ samyogaḥ kāmaḥ</p>
  <p xml:id="KAZ.08.3.16">tayoḥ paribhavāddveṣyatā garīyasī</p>
  <p xml:id="KAZ.08.3.17">paribhūtaḥ svaiḥ paraiścāvagṛhyate dveṣyaḥ samucchidyata iti</p>
  <p xml:id="KAZ.08.3.18">dravyanāśācchatruvedanaṃ garīyaḥ</p>
  <p xml:id="KAZ.08.3.19">dravyanāśaḥ kośābādhakaḥ śatruvedanaṃ prāṇābādhakamiti</p>
  <p xml:id="KAZ.08.3.20">anarthyasamyogādduḥkhasamyogo garīyān</p>
  <p xml:id="KAZ.08.3.21">anarthyasamyogo muhūrtapratīkāro dīrghakleśakaro duḥkhānāmāsaṅga iti</p>
  <p xml:id="KAZ.08.3.22">tasmātkopo garīyān</p>
  <p xml:id="KAZ.08.3.23">vākpāruṣyamarthadūṣaṇaṃ daṇḍapāruṣyamiti</p>
  <p xml:id="KAZ.08.3.24">vākpāruṣyārthadūṣaṇayorvākpāruṣyaṃ garīyaḥ iti viśālākṣaḥ</p>
  <p xml:id="KAZ.08.3.25">paruṣamukto hi tejasvī tejasā pratyārohati</p>
  <p xml:id="KAZ.08.3.26">duruktaśalyaṃ hṛdi nikhātaṃ tejaḥsaṃdīpanamindriyopatāpi ca iti</p>
  <p xml:id="KAZ.08.3.27">neti kauṭilyaḥ</p>
  <p xml:id="KAZ.08.3.28">arthapūjā vāgśalyamapahanti vṛttivilopastvarthadūṣaṇam</p>
  <p xml:id="KAZ.08.3.29">adānamādānaṃ vināśaḥ parityāgo vārthasyetyarthadūṣaṇam</p>
  <p xml:id="KAZ.08.3.30">arthadūṣaṇadaṇḍapāruṣyayorarthadūṣaṇaṃ garīyaḥ iti pārāśarāḥ</p>
  <p xml:id="KAZ.08.3.31">arthamūlau dharmakāmau</p>
  <p xml:id="KAZ.08.3.32">arthapratibaddhaśca loko vartate</p>
  <p xml:id="KAZ.08.3.33">tasyopaghāto garīyāniti</p>
  <p xml:id="KAZ.08.3.34">neti kauṭilyaḥ</p>
  <p xml:id="KAZ.08.3.35">sumahatāpyarthena na kaścana śarīravināśamicchet</p>
  <p xml:id="KAZ.08.3.36">daṇḍapāruṣyācca tameva doṣamanyebhyaḥ prāpnoti</p>
  <p xml:id="KAZ.08.3.37">iti kopajastrivargaḥ</p>
  <p xml:id="KAZ.08.3.38">kāmajastu mṛgayā dyūtaṃ striyaḥ pānamiti caturvargaḥ</p>
  <p xml:id="KAZ.08.3.39">tasya mṛgayādyūtayormṛgayā garīyasī iti piśunaḥ</p>
  <p xml:id="KAZ.08.3.40">stenāmitravyāladāvapraskhalanabhayadinmohāḥ kṣutpipāse ca prāṇābādhastasyām</p>
  <p xml:id="KAZ.08.3.41">dyūte tu jitamevākṣaviduṣā yathā jayatsenaduryodhanābhyāmiti</p>
  <p xml:id="KAZ.08.3.42">nety kauṭilyaḥ</p>
  <p xml:id="KAZ.08.3.43">tayorapyanyataraparājayo'stīti nalayudhiṣṭhirābhyāṃ vyākhyātam</p>
  <p xml:id="KAZ.08.3.44">tadeva vijitadravyamāmiṣaṃ vairānubandhaśca</p>
  <p xml:id="KAZ.08.3.45">sato'rthasya vipratipattirasataścārjanamapratibhuktanāśo mūtrapurīṣadhāraṇabubhukṣādibhiśca vyādhilābha iti dyūtadoṣāḥ</p>
  <p xml:id="KAZ.08.3.46">mṛgayāyāṃ tu vyāyāmaḥ śleṣmapittamedaḥsvedanāśaścale sthite ca kāye lakṣaparicayaḥ kopabhayasthāneṣu ca mṛgāṇāṃ cittajñānamanityayānaṃ ceti</p>
  <p xml:id="KAZ.08.3.47">dyūtastrīvyasanayoḥ kaitavavyasanamiti kauṇapadantaḥ</p>
  <p xml:id="KAZ.08.3.48">sātatyena hi niśi pradīpe mātari ca mṛtāyāṃ dīvyatyeva kitavaḥ</p>
  <p xml:id="KAZ.08.3.49">kṛcchre ca pratipṛṣṭaḥ kupyati</p>
  <p xml:id="KAZ.08.3.50">strīvyasane tu snānapratikarmabhojanabhūmiṣu bhavatyeva dharmārthaparipraśnaḥ</p>
  <p xml:id="KAZ.08.3.51">śakyā ca strī rājahiteniyoktumupāṃśudaṇḍena vyādhinā vā vyāvartayitumavasrāvayituṃ vā iti</p>
  <p xml:id="KAZ.08.3.52">neti kauṭilyaḥ</p>
  <p xml:id="KAZ.08.3.53">sapratyādeyaṃ dyūtaṃ niṣpratyādeyaṃ strīvyasanam</p>
  <p xml:id="KAZ.08.3.54">adarśanaṃ kāryanirvedaḥ kālātipātanādanartho dharmalopaśca tantradaurbalyaṃ pānānubandhaśceti</p>
  <p xml:id="KAZ.08.3.55">strīpānavyasanayoḥ strīvyasanamiti vātavyādhiḥ</p>
  <p xml:id="KAZ.08.3.56">strīṣu hi bāliśyamanekavidhaṃ niśāntapraṇidhau vyākhyātam</p>
  <p xml:id="KAZ.08.3.57">pāne tu śabdādīnāmindriyārthānāmupabhogaḥ prītidānaṃ parijanapūjanaṃ karmaśramavadhaśca iti</p>
  <p xml:id="KAZ.08.3.58">neti kauṭilyaḥ</p>
  <p xml:id="KAZ.08.3.59">strīvyasane bhavatyapatyotpattirātmarakṣaṇaṃ cāntardāreṣu viparyayo vā bāhyeṣu agamyeṣu sarvocchittiḥ</p>
  <p xml:id="KAZ.08.3.60">tadubhayaṃ pānavyasane</p>
  <p xml:id="KAZ.08.3.61">pānasampatsaṃjñānāśo'nunmattasyonmattatvamapretasya pretatvaṃ kaupīnadarśanaṃ śrutaprajñāprāṇavittamitrahāniḥ sadbhirviyogo'narthyasamyogastantrīgītanaipuṇyeṣu cārthaghneṣu prasaṅga iti</p>
  <p xml:id="KAZ.08.3.62">dyūtamadyayordyūtam</p>
  <p xml:id="KAZ.08.3.63">ekeṣāṃ paṇanimitto jayaḥ parājayo vā prāṇiṣu niścetaneṣu vā pakṣadvaidhena prakṛtikopaṃ karoti</p>
  <p xml:id="KAZ.08.3.64">viśeṣataśca saṃghānāṃ saṃghadharmiṇāṃ ca rājakulānāṃ dyūtanimitto bhedastannimitto vināśa ityasatpragrahaḥ pāpiṣṭhatamo vyasanānāṃ tantradaurbalyāditi</p>
  <lg xml:id="KAZ.08.3.65">
    <l xml:id="KAZ.08.3.65ab">asatāṃ pragrahaḥ kāmaḥ kopaścāvagrahaḥ satām</l>
    <l xml:id="KAZ.08.3.65cd">vyasanaṃ doṣabāhulyādatyantamubhayaṃ matam</l>
  </lg>
  <lg xml:id="KAZ.08.3.66">
    <l xml:id="KAZ.08.3.66ab">tasmātkopaṃ ca kāmaṃ ca vyasanārambhamātmavān</l>
    <l xml:id="KAZ.08.3.66cd">parityajenmūlaharaṃ vṛddhasevī jitendriyaḥ</l>
  </lg>
</div>

<div n="8.4">
  <p xml:id="KAZ.08.4.01">daivapīḍanaṃ agnirudakaṃ vyādhirdurbhikṣaṃ maraka iti</p>
  <p xml:id="KAZ.08.4.02">agnyudakayoragnipīḍanamapratikāryaṃ sarvadāhi ca śakyāpagamanaṃ tāryābādhamudakapīḍanamityācāryāḥ</p>
  <p xml:id="KAZ.08.4.03">netkauṭilyaḥ</p>
  <p xml:id="KAZ.08.4.04">agnirgrāmamardhagrāmaṃ vā dahati udakavegastu grāmaśatapravāhīti</p>
  <p xml:id="KAZ.08.4.05">vyādhidurbhikṣayorvyādhiḥ pretavyādhitopasṛṣṭaparicārakavyāyāmoparodhena karmāṇyupahanti durbhikṣaṃ punarakarmopaghāti hiraṇyapaśukaradāyi ca ityācāryāḥ</p>
  <p xml:id="KAZ.08.4.06">neti kauṭilyaḥ</p>
  <p xml:id="KAZ.08.4.07">ekadeśapīḍano vyādhiḥ śakyapratīkāraśca sarvadeśapīḍanaṃ durbhikṣaṃ prāṇināmajīvanāyeti</p>
  <p xml:id="KAZ.08.4.08">tena marako vyākhyātaḥ</p>
  <p xml:id="KAZ.08.4.09">kṣudrakamukhyakṣayayoḥ kṣudrakakṣayaḥ karmaṇāmayogakṣemaṃ karoti mukhyakṣayaḥ karmānuṣṭhānoparodhadharmā ityācāryāḥ</p>
  <p xml:id="KAZ.08.4.10">neti kauṭilyaḥ</p>
  <p xml:id="KAZ.08.4.11">śakyaḥ kṣudrakakṣayaḥ pratisaṃdhātuṃ bāhulyātkṣudrakāṇāṃ na mukhyakṣayaḥ</p>
  <p xml:id="KAZ.08.4.12">sahasreṣu hi mukhyo bhavatyeko na vā sattvaprajñādhikyāttadāśrayatvātkṣudrakāṇāmiti</p>
  <p xml:id="KAZ.08.4.13">svacakraparacakrayoḥ svacakramatimātrābhyāṃ daṇḍakarābhyāṃ pīḍayatyaśakyaṃ ca vārayitum paracakraṃ tu śakyaṃ praiyoddhumupasāreṇa saṃdhinā vā mokṣayitumityācāryāḥ</p>
  <p xml:id="KAZ.08.4.14">neti kauṭilyaḥ</p>
  <p xml:id="KAZ.08.4.15">svacakrapīḍanaṃ prakṛtipuruṣamukhyopagrahavighātābhyāṃ śakyate vārayitumekadeśaṃ vā pīḍayati sarvadeśapīḍanaṃ tu paracakraṃ vilopaghātadāhavidhvaṃsanāpavāhanaiḥ pīḍayatīti</p>
  <p xml:id="KAZ.08.4.16">prakṛtirājavivādayoḥ prakṛitivivādaḥ prakṛtīnāṃ bhedakaḥ parābhiyogānāvahati rājavivādastu prakṛtīnāṃ dviguṇabhaktavetanaparihārakaro bhavati ityācāryāḥ</p>
  <p xml:id="KAZ.08.4.17">neti kauṭilyaḥ</p>
  <p xml:id="KAZ.08.4.18">śakyaḥ prakṛtivivādaḥ prakṛtimukhyopagraheṇa kalahasthānāpanayanena vā vārayitum</p>
  <p xml:id="KAZ.08.4.19">vivadamānāstu prakṛtayaḥ parasparasaṃgharṣeṇopakurvanti</p>
  <p xml:id="KAZ.08.4.20">rājavivādastu pīḍanocchedanāya prakṛtīnāṃ dviguṇavyāyāmasādhya iti</p>
  <p xml:id="KAZ.08.4.21">deśarājavihārayordeśavihārastraikālyena karmaphalopaghātaṃ karoti rājavihārastu kāruśilpikuśīlavavāgjīvanarūpājīvāvaidehakopakāraṃ karoti ityācāryāḥ</p>
  <p xml:id="KAZ.08.4.22">neti kauṭilyaḥ</p>
  <p xml:id="KAZ.08.4.23">deśavihāraḥ karmaśramamavadhārthamalpaṃ bhakṣayati bhakṣayitvā ca bhūyaḥ karmasu yogaṃ gacchati rājavihārastu svayaṃ vallabhaiśca svayaṃ grāhapraṇayapaṇyāgārakāryopagrahaiḥ pīḍayatīti</p>
  <p xml:id="KAZ.08.4.24">subhagākumārayoḥ kumāraḥ svayaṃ vallabhaiśca svayaṃ grāhapraṇayapaṇyāgārakāryopagrahaiḥ pīḍayati subhagā vilāsopabhogena ityācāryāḥ</p>
  <p xml:id="KAZ.08.4.25">neti kauṭilyaḥ</p>
  <p xml:id="KAZ.08.4.26">śakyaḥ kumāro mantripurohitābhyāṃ vārayituṃ na subhagā bāliśyādanarthyajanasamyogācceti</p>
  <p xml:id="KAZ.08.4.27">śreṇīmukhyayoḥ śreṇī bāhulyādanavagrahā steyasāhasābhyāṃ pīḍayati mukhyaḥ kāryānugrahavighātābhyāmityācāryāḥ</p>
  <p xml:id="KAZ.08.4.28">neti kauṭilyaḥ</p>
  <p xml:id="KAZ.08.4.29">suvyāvartyā śreṇī samānaśīlavyasanatvāt śreṇīmukhyaikadeśopagraheṇa vā</p>
  <p xml:id="KAZ.08.4.30">stambhayukto mukhyaḥ paraprāṇadravyopaghātābhyāṃ pīḍayatīti</p>
  <p xml:id="KAZ.08.4.31">samnidhātṛsamāhartroḥ samnidhātā kṛtavidūṣaṇātyayābhyāṃ pīḍayati samāhartā karaṇādhiṣṭhitaḥ pradiṣṭaphalopabhogī bhavati ityācāryāḥ</p>
  <p xml:id="KAZ.08.4.32">neti kauṭilyaḥ</p>
  <p xml:id="KAZ.08.4.33">samnidhātā kṛtāvasthamanyaiḥ kośapraveśyaṃ pratigṛhṇāti samāhartā tu pūrvamarthamātmanaḥ kṛtvā paścād rājārthaṃ karoti praṇāśayati vā parasvādāne ca svapratyayaścaratīti</p>
  <p xml:id="KAZ.08.4.34">antapālavaidehakayorantapālaścoraprasargadeyātyādānābhyāṃ vaṇikpathaṃ pīḍayati vaidehakāstu paṇyapratipaṇyānugrahaiḥ prasādhayanti ityācāryāḥ</p>
  <p xml:id="KAZ.08.4.35">neti kauṭilyaḥ</p>
  <p xml:id="KAZ.08.4.36">antapālaḥ paṇyasampātānugraheṇa vartayati vaidehakāstu sambhūya paṇyānāmutkarṣāpakarṣaṃ kurvāṇāḥ paṇe paṇaśataṃ kumbhe kumbhaśatamityājīvanti</p>
  <p xml:id="KAZ.08.4.37">abhijātoparuddhā bhūmiḥ paśuvrajoparuddhā veti abhijātoparuddhā bhūmiḥ mahāphalāpyāyudhīyopakāriṇī na kṣamā mokṣayituṃ vyasanābādhabhayātpaśuvrajoparuddhā tu kṛṣiyogyā kṣamā mokṣayitum</p>
  <p xml:id="KAZ.08.4.38">vivītaṃ hi kṣetreṇa bādhyate ityācāryāḥ</p>
  <p xml:id="KAZ.08.4.39">neti kauṭilyaḥ</p>
  <p xml:id="KAZ.08.4.40">abhijātoparuddhā bhūmiratyantamahopakārāpi kṣamā mokṣayituṃ vyasanābādhabhayātpaśuvrajoparuddhā tu kośavāhanopakāriṇī na kṣamā mokṣayitumanyatra sasyavāpoparodhāditi</p>
  <p xml:id="KAZ.08.4.41">pratirodhakāṭavikayoḥ pratirodhakā rātrisattracarāḥ śarīrākramiṇo nityāḥ śatasahasrāhapāriṇaḥ pradhānakopakāśca vyavahitāḥ pratyantarāraṇyacarāścāṭavikāḥ prakāśā dṛsyāścaranti ekadeśaghātakāśca ityācāryāḥ</p>
  <p xml:id="KAZ.08.4.42">neti kauṭilyaḥ</p>
  <p xml:id="KAZ.08.4.43">pratirodhakāḥ pramattasyāparahanti alpāḥ kuṇṭhāḥ sukhā jñātuṃ grahītuṃ ca svadeśasthāḥ prabhūtā vikrāntāścāṭavikāḥ prakāśayodino'pahartāro hantāraśca deśānāṃ rājasadharmāṇa iti</p>
  <p xml:id="KAZ.08.4.44">mṛgahastivanayoḥ mṛgāḥ prabhūtāḥ prabhūtamāṃsacarmopakāriṇo mandagrāsāvakleśinaḥ suniyamyāśca</p>
  <p xml:id="KAZ.08.4.45">viparītā hastino gṛhyamāṇā duṣṭāśca deśavināśāyeti</p>
  <p xml:id="KAZ.08.4.46">svaparasthānīyopakārayoḥ svasthānīyopakāro dhānyapaśuhiraṇyakupyopakāro jānapadānāmāpadyātmadhāraṇaḥ</p>
  <p xml:id="KAZ.08.4.47">viparītaḥ parasthānīyopakāraḥ</p>
  <p xml:id="KAZ.08.4.48">iti pīḍanāni ābhyantaro mukhyastambho bāhyo'mitrāṭavīstambhaḥ | iti stambhavargah</p>
  <p xml:id="KAZ.08.4.49">tābhyāṃ pīḍanairyathoktaiśca pīḍitaḥ sakto mukhyeṣu parihāropahataḥ prakīrṇo mithyāsaṃhṛtaḥ sāmantāṭavīhṛta iti kośasaṅgavargaḥ</p>
  <lg xml:id="KAZ.08.4.50">
    <l xml:id="KAZ.08.4.50ab">pīḍanānāmanutpattāv utpannānāṃ ca vāraṇe</l>
    <l xml:id="KAZ.08.4.50cd">yateta deśavṛddhyarthaṃ nāśe ca stambhasaṅgayoḥ</l>
  </lg>
</div>

<div n="8.5">
  <p xml:id="KAZ.08.5.01">bhinnakūṭamandhamiti</p>
  <p xml:id="KAZ.08.5.02">teṣāmamānitavimānitāniyatayoramānitaṃ kṛtārthamānaṃ yudhyeta na vimānitamantaḥkopam</p>
  <p xml:id="KAZ.08.5.03">abhṛtavyādhitayorabhṛtaṃ tadātvakṛtavetanaṃ yudhyeta na vyādhitamakarmaṇyam</p>
  <p xml:id="KAZ.08.5.04">navāgatadūrāyātayornavāgatamanyata upalabdhadeśamanavamiśraṃ yudhyeta na dūrāyatamāyatagataparikleśam</p>
  <p xml:id="KAZ.08.5.05">pariśrāntaparikṣīṇayoḥ pariśrāntaṃ snānabhojanasvapnalabdhaviśrāmaṃ yudhyeta na parikṣīṇamanyatrāhave kṣīṇayugyapuruṣam</p>
  <p xml:id="KAZ.08.5.06">pratihatahatāgravegayoḥ pratihatamagrapātabhagnaṃ pravīrapuruṣasaṃhataṃ yudhyeta na hatāgravegamagrapātahatavīram</p>
  <p xml:id="KAZ.08.5.07">anṛtvabhūmiprāptayoranṛtuprāptaṃ yathartuyugyaśastrāvaraṇaṃ yudhyeta nābhūmiprāptamavaruddhaprasāravyāyāmam</p>
  <p xml:id="KAZ.08.5.08">āśānirvediparisṛptayorāśānirvedi labdhābhiprāyaṃ yudhyeta na parisṛptamapasṛtamukhyam</p>
  <p xml:id="KAZ.08.5.09">kalatragarbhyantaḥśalyayoḥ kalatragarbhi unmucya kalatraṃ yudhyeta nāntaḥśalyamantaramitram</p>
  <p xml:id="KAZ.08.5.10">kupitamūlabhinnagarbhayoḥ kupitamūlaṃ praśamitakopaṃ sāmādibhiryudhyeta na bhinnagarbhamanyonyasmādbhinnam</p>
  <p xml:id="KAZ.08.5.11">apasṛtātikṣiptayorapasṛtamekarājyātikrāntaṃ mantravyāyāmābhyāṃ sattramitrāpāśrayaṃ yudhyeta nātikṣiptamanekarājyātikrāntaṃ bahvābādhatvāt</p>
  <p xml:id="KAZ.08.5.12">upaniviṣṭasamāptayorupaniviṣṭaṃ pṛthagyānasthānamatisaṃdhāyāriṃ yudhyeta na samāptamariṇaikasthānayānam</p>
  <p xml:id="KAZ.08.5.13">uparuddhaparikṣiptayoruparuddhamanyato niṣkramyoparoddhāraṃ pratiyudhyeta na parikṣiptaṃ sarvataḥ pratiruddham</p>
  <p xml:id="KAZ.08.5.14">chinnadhānyapuruṣavīvadhayoḥ chinnadhānyamanyato dhānyamānīya jaṅgamasthāvarāhāraṃ vā yudhyeta na chinnapuruṣavīvadhamanabhisāram</p>
  <p xml:id="KAZ.08.5.15">svavikṣiptamitravikṣiptayoḥ svavikṣiptaṃ svabhūmau vikṣiptaṃ sainyamāpadi śakyamāvāhayituṃ na mitravikṣiptaṃ viprakṛṣṭadeśakālatvāt</p>
  <p xml:id="KAZ.08.5.16">dūṣyayuktaduṣṭapārṣṇigrāhayordūṣyayuktamāptapuruṣādhiṣṭhitamasaṃhataṃ yudhyeta na duṣṭapārṣṇigrāhaṃ pṛṣṭhābhighātatrastam</p>
  <p xml:id="KAZ.08.5.17">śūnyamūlāsvāmisaṃhatayoḥ śūnyamūlaṃ kṛtapaurajānapadārakṣaṃ sarvasaṃdohena yudhyeta nāsvāmisaṃhataṃ rājasenāpatihīnam</p>
  <p xml:id="KAZ.08.5.18">bhinnakūṭāndhayorbhinnakūṭamanyādhiṣṭhitaṃ yudhyeta nāndhamadeśikaṃ iti</p>
  <lg xml:id="KAZ.08.5.19">
    <l xml:id="KAZ.08.5.19ab">doṣaśuddhirbalāvāpaḥ sattrasthānātisaṃhitam</l>
    <l xml:id="KAZ.08.5.19cd">saṃdhiścottarapakṣasya balavyasanasādhanam</l>
  </lg>
  <lg xml:id="KAZ.08.5.20">
    <l xml:id="KAZ.08.5.20ab">rakṣetsvadaṇḍaṃ vyasane śatrubhyo nityamutthitaḥ</l>
    <l xml:id="KAZ.08.5.20cd">prahareddaṇḍarandhreṣu śatrūṇāṃ nityamutthitaḥ</l>
  </lg>
  <lg xml:id="KAZ.08.5.21">
    <l xml:id="KAZ.08.5.21ab">yato nimittaṃ vyasanaṃ prakṛtīnāmavāpnuyāt</l>
    <l xml:id="KAZ.08.5.21cd">prāgeva pratikurvīta tannimittamatandritaḥ</l>
  </lg>
  <lg xml:id="KAZ.08.5.22">
    <l xml:id="KAZ.08.5.22ab">abhiyātaṃ svayaṃ mitraṃ sambhūyānyavaśena vā</l>
    <l xml:id="KAZ.08.5.22cd">parityaktamaśaktyā vā lobhena praṇayena vā</l>
  </lg>
  <lg xml:id="KAZ.08.5.23">
    <l xml:id="KAZ.08.5.23ab">vikrītamabhiyuñjāne saṃgrāme vāpavartinā</l>
    <l xml:id="KAZ.08.5.23cd">dvaidhībhāvena vāmitraṃ yāsyatā vānyamanyataḥ</l>
  </lg>
  <lg xml:id="KAZ.08.5.24">
    <l xml:id="KAZ.08.5.24ab">pṛthagvā sahayāne vā viśvāsenātisaṃhitam</l>
    <l xml:id="KAZ.08.5.24cd">bhayāvamānālasyairvā vyasanānna pramokṣitam</l>
  </lg>
  <lg xml:id="KAZ.08.5.25">
    <l xml:id="KAZ.08.5.25ab">avaruddhaṃ svabhūmibhyaḥ samīpādvā bhayādgatam</l>
    <l xml:id="KAZ.08.5.25cd">ācchedanādadānādvā dattvā vāpyavamānitam</l>
  </lg>
  <lg xml:id="KAZ.08.5.26">
    <l xml:id="KAZ.08.5.26ab">atyāhāritamarthaṃ vā svayaṃ paramukhena vā</l>
    <l xml:id="KAZ.08.5.26cd">atibhāre niyuktaṃ vā bhaṅktvā paramupasthitam</l>
  </lg>
  <lg xml:id="KAZ.08.5.27">
    <l xml:id="KAZ.08.5.27ab">upekṣitamaśaktyā vā prārthayitvā virodhitam</l>
    <l xml:id="KAZ.08.5.27cd">kṛcchreṇa sādhyate mitraṃ siddhaṃ cāśu virajyati</l>
  </lg>
  <lg xml:id="KAZ.08.5.28">
    <l xml:id="KAZ.08.5.28ab">kṛtaprayāsaṃ mānyaṃ vā mohānmitramamānitam</l>
    <l xml:id="KAZ.08.5.28cd">mānitaṃ vā na sadṛśaṃ śaktito vā nivāritam</l>
  </lg>
  <lg xml:id="KAZ.08.5.29">
    <l xml:id="KAZ.08.5.29ab">mitropaghātatrastaṃ vā śaṅkitaṃ vārisaṃhitāt</l>
    <l xml:id="KAZ.08.5.29cd">dūṣyairvā bhedituṃ mitraṃ sādhyaṃ siddhaṃ ca tiṣṭhati</l>
  </lg>
  <lg xml:id="KAZ.08.5.30">
    <l xml:id="KAZ.08.5.30ab">tasmānnotpādayedenāndoṣānmitropaghātakān</l>
    <l xml:id="KAZ.08.5.30cd">utpannānvā praśamayedguṇairdoṣopaghātibhiḥ</l>
  </lg>
</div>

<div n="9.1">
  <p xml:id="KAZ.09.1.02">utsāhaprabhāvayorutsāhaḥ śreyān</p>
  <p xml:id="KAZ.09.1.03">svayaṃ hi rājā śūro balavānarogaḥ kṛtāstro daṇḍadvitīyo'pi śaktaḥ prabhāvavantaṃ rājānaṃ jetum</p>
  <p xml:id="KAZ.09.1.04">alpo'pi cāsya daṇḍastejasā kṛtyakaro bhavati</p>
  <p xml:id="KAZ.09.1.05">nirutsāhastu prabhāvavān rājā vikramābhipanno naśyati ityācāryāḥ</p>
  <p xml:id="KAZ.09.1.06">neti kauṭilyaḥ</p>
  <p xml:id="KAZ.09.1.07">prabhāvavānutsāhavantaṃ rājānaṃ prabhāvenātisaṃdhatte tadviśiṣṭamanyaṃ rājānamāvāhya bhṛtvā krītvā pravīrapuruṣān</p>
  <p xml:id="KAZ.09.1.08">prabhūtaprabhāvahayahastirathopakaraṇasampannaścāsya daṇḍaḥ sarvatrāpratihataścarati</p>
  <p xml:id="KAZ.09.1.09">utsāhavataśca prabhāvavanto jitvā krītvā ca striyo bālāḥ paṅgavo'ndhāśca pṛthivīṃ jigyuriti</p>
  <p xml:id="KAZ.09.1.10">prabhāvamantrayoḥ prabhāvaḥ śreyān</p>
  <p xml:id="KAZ.09.1.11">mantraśaktisampanno hi vandhyabuddhiraprabhāvo bhavati</p>
  <p xml:id="KAZ.09.1.12">mantrakarma cāsya niścitamaprabhāvo garbhadhānyamavṛṣṭirivopahanti ityācāryāḥ</p>
  <p xml:id="KAZ.09.1.13">neti kauṭilyaḥ</p>
  <p xml:id="KAZ.09.1.14">mantraśaktiḥ śreyasī</p>
  <p xml:id="KAZ.09.1.15">prajñāśāstracakṣurhi rājālpenāpi prayatnena mantramādhātuṃ śaktaḥ parānutsāhaprabhāvavataśca sāmādibhiryogopaniṣadbhyāṃ cātisaṃdhātum</p>
  <p xml:id="KAZ.09.1.16">evamutsāhaprabhāvamantraśaktīnāmuttarottarādhiko'tisaṃdhatte</p>
  <p xml:id="KAZ.09.1.17">deśaḥ pṛthivī</p>
  <p xml:id="KAZ.09.1.18">tasyāṃ himavatsamudrāntaramudīcīnaṃ yojanasahasraparimāṇaṃ tiryakcakravartikṣetram</p>
  <p xml:id="KAZ.09.1.19">tatrāraṇyo grāmyaḥ parvata audako bhaumaḥ samo viṣama iti viśeṣāḥ</p>
  <p xml:id="KAZ.09.1.20">teṣu yathāsvabalavṛddhikaraṃ karma prayuñjīta</p>
  <p xml:id="KAZ.09.1.21">yatrātmanaḥ sainyavyāyāmānāṃ bhūmiḥ abhūmiḥ parasya sa uttamo deśaḥ viparīto'dhamaḥ sādhāraṇo madhyamaḥ</p>
  <p xml:id="KAZ.09.1.22">kālaḥ śītoṣṇavarṣātmā</p>
  <p xml:id="KAZ.09.1.23">tasya rātrirahaḥ pakṣo māsa ṛturayanaṃ saṃvatsaro yugamiti viśeṣāḥ</p>
  <p xml:id="KAZ.09.1.24">teṣu yathāsvabalavṛddhikaraṃ karmaprayuñjīta</p>
  <p xml:id="KAZ.09.1.25">yatrātmanaḥ sainyavyāyāmānāmṛtuḥ anṛtuḥ parasya sa uttamaḥ kālaḥ viparīto'dhamaḥ sādhāraṇo madhyamaḥ</p>
  <p xml:id="KAZ.09.1.26">śaktideśakālānāṃ tu śaktiḥ śreyasī ityācāryāḥ</p>
  <p xml:id="KAZ.09.1.27">śaktimān hi nimnasthalavato deśasya śītoṣṇavarṣavataśca kālasya śaktaḥ pratīkāre bhavati</p>
  <p xml:id="KAZ.09.1.28">deśaḥ śreyānityeke</p>
  <p xml:id="KAZ.09.1.29">sthalagato hi śvā nakraṃ vikarṣati nimnagato nakraḥ śvānamiti</p>
  <p xml:id="KAZ.09.1.30">kālaḥ śreyānityeke</p>
  <p xml:id="KAZ.09.1.31">divā kākaḥ kauśikaṃ hanti rātrau kauśikaḥ kākamiti</p>
  <p xml:id="KAZ.09.1.32">neti kauṭilyaḥ</p>
  <p xml:id="KAZ.09.1.33">parasparasādhakā hi śaktideśakālāḥ</p>
  <p xml:id="KAZ.09.1.34">tairabhyuccitastṛtīyaṃ caturthaṃ vā daṇḍasyāṃśaṃ mūle pārṣṇyāṃ pratyantāṭavīṣu ca rakṣā vidhāya kāryasādhanasahaṃ kośadaṇḍaṃ cādāya kṣīṇapurāṇabhaktamagṛhītanavabhaktamasaṃskṛtadurgamamitraṃ vārṣikaṃ cāsya sasyaṃ haimanaṃ ca muṣṭimupahantuṃ mārgaśīrṣīṃ yātrāṃ yāyāt</p>
  <p xml:id="KAZ.09.1.35">haimānaṃ cāsya sasyaṃ vāsantikaṃ ca muṣṭimupahantuṃ caitrīṃ yātrāṃ yāyāt</p>
  <p xml:id="KAZ.09.1.36">kṣīṇakṛṇakāṣṭhodakamasaṃskṛtadurgamamitraṃ vāsantikaṃ cāsya sasyaṃ vārṣikīṃ ca muṣṭimupahantuṃ jyeṣṭhāmūlīyāṃ yātrāṃ yāyāt</p>
  <p xml:id="KAZ.09.1.37">atyuṣṇamalpayavasendhanodakaṃ vā deśaṃ hemante yāyāt</p>
  <p xml:id="KAZ.09.1.38">tuṣāradurdinamagādhanimnaprāyaṃ gahanatṛṇavṛkṣaṃ vā deśaṃ grīṣme yāyāt</p>
  <p xml:id="KAZ.09.1.39">svasainyavyāyāmayogyaṃ parasyāyogyaṃ varṣati yāyāt</p>
  <p xml:id="KAZ.09.1.40">mārgaśīrṣīṃ taiṣīṃ cāntareṇa dīrghakālāṃ yātrāṃ yāyāt caitrīṃ vaiśākhīṃ cāntareṇa madhyamakālāṃ jyeṣṭhāmūlīyāmāṣāḍhīṃ cāntareṇa hrasvakālāmupoṣiṣyanvyasane caturthīm</p>
  <p xml:id="KAZ.09.1.41">vyasanābhiyānaṃ vigṛhyayāne vyākhyātam</p>
  <p xml:id="KAZ.09.1.42">prāyaśaścācāryāḥ paravyasane yātavyamityupadiśanti</p>
  <p xml:id="KAZ.09.1.43">śaktyudaye yātavyamanaikānntikatvādvyasanānāmiti kauṭilyaḥ</p>
  <p xml:id="KAZ.09.1.44">yadā vā prayātaḥ karśayitumucchetuṃ vā śaknuyādamitraṃ tadā yāyāt</p>
  <p xml:id="KAZ.09.1.45">atyuṣṇopakṣīṇe kāle hastibalaprāyo yāyāt</p>
  <p xml:id="KAZ.09.1.46">hastino hyantaḥsvedāḥ kuṣṭhino bhavanti</p>
  <p xml:id="KAZ.09.1.47">anavagāhamānāstoyamapibantaścāntaravakṣārāccāndhībhavanti</p>
  <p xml:id="KAZ.09.1.48">tasmātprabhūtodake deśe varṣati ca hastibalaprāyo yāyāt</p>
  <p xml:id="KAZ.09.1.49">viparyaye kharoṣṭrāśvabalaprāyo deśamalpavarṣapaṅkam</p>
  <p xml:id="KAZ.09.1.50">varṣati maruprāyaṃ caturaṅgabalo yāyāt</p>
  <p xml:id="KAZ.09.1.51">samaviṣamanimnasthalahrasvadīrghavaśena vādhvano yātrāṃ vibhajet</p>
  <lg xml:id="KAZ.09.1.52">
    <l xml:id="KAZ.09.1.52ab">sarvā vā hrasvakālāḥ syuryātavyāḥ kāryalāghavāt</l>
    <l xml:id="KAZ.09.1.52cd">dīrghāḥ kāryagurutvādvā varṣāvāsaḥ paratra ca</l>
  </lg>
</div>

<div n="9.2">
  <p xml:id="KAZ.09.2.01">maulabhṛtakaśreṇīmitrāmitrāṭavībalānāṃ samuddānakālāḥ</p>
  <p xml:id="KAZ.09.2.02">mūlarakṣaṇādatiriktaṃ maulabalamatyāvāpayuktā vā maulā mūle vikurvīranbahulānuraktamaulabalaḥ sārabalo vā pratiyoddhā vyāyāmena yoddhavyam prakṛṣṭe'dhvani kāle vā kṣayavyayasahatvānmaulānām bahulānuraktasampāte ca yātavyasyopajāpabhayādanyasainyānāṃ bhṛtādīnāmaviśvāse balakṣaye vā sarvasainyānāṃ iti maulabalakālaḥ</p>
  <p xml:id="KAZ.09.2.03">prabhūtaṃ me bhṛtabalamalpaṃ ca maulabalamṇ parasyālpaṃ viraktaṃ vā maulabalam phalguprāyamasāraṃ vā bhṛtasainyamṇ mantreṇa yoddhavyamalpavyāyāmenaṇ hrasvo deśaḥ kālo vā tanukṣayavyayahṇ alpāvāpaṃ śāntopajāpaṃ viśvastaṃ vā me sainyamṇ parasyālpaḥ prasāro hantavyahṇ iti bhṛtabalakālaḥ</p>
  <p xml:id="KAZ.09.2.04">prabhūtaṃ me śreṇībalaṃ śakyaṃ mūle yātrāyāṃ cādhātumṇ hrasvaḥ pravāsaḥ śreṇībalaprāyaḥ pratiyoddhā mantravyāyāmābhyāṃ pratiyoddhukāmaḥ daṇḍabalavyavahāraḥ iti śreṇībalakālaḥ</p>
  <p xml:id="KAZ.09.2.05">prabhūtaṃ me mitrabalaṃ śakyaṃ mūle yātrāyāṃ cādhātumṇ alpaḥ pravāso mantrayuddhācca bhūyo vyāyāmayuddhamṇ mitrabalena vā pūrvamaṭavīṃ nagarasthānamāsāraṃ vā yodhayitvā paścātsvabalena yoddhayiṣyāmiṇ mitrasādhāraṇaṃ vā me kāryamṇ mitrāyattā vā me kāryasiddhihṇ āsannamanugrāhyaṃ vā me mitramṇ atyāvāpaṃ vāsya sādayiṣyāmi iti mitrabalakālaḥ</p>
  <p xml:id="KAZ.09.2.06">prabhūtaṃ me śatrubalaṃ śatrubalena yodhayiṣyāmi nagarasthānamaṭavīṃ vā tatra me śvavarāhayoḥ kalahe caṇḍālasyevānyatarasiddhirbhaviṣyatiṇ āsārāṇāmaṭavīnāṃ vā kaṇṭakamardanametatkariṣyāmiṇ atyupacitaṃ vā kopabhayānnityamāsannamaribalaṃ vāsayedanyatrābhyantarakopaśaṅkāyāḥ śatruyuddhāvarayuddhakālaśca ityamitrabalakālaḥ</p>
  <p xml:id="KAZ.09.2.07">tenāṭavībalakālo vyākhyātaḥ</p>
  <p xml:id="KAZ.09.2.08">mārgādeśikam parabhūmiyogyamariyuddhapratilomamaṭavībalaprāyaḥ śatrurvā bilvaṃ bilvena hanyatāmṇ alpaḥ prasāro hantavyaḥ ityaṭavībalakālaḥ</p>
  <p xml:id="KAZ.09.2.09">sainyamanekamanekasthamuktamanuktaṃ vā vilopārthaṃ yaduttiṣṭhati tadautsāhikaṃ abhaktavetanaṃ vilopaviṣṭipratāpakaraṃ bhedyaṃ pareṣāmabhedyaṃ tulyadeśajātiśilpaprāyaṃ saṃhataṃ mahat | iti balopādānakālāh</p>
  <p xml:id="KAZ.09.2.10">teṣāṃ kupyabhṛtamamitrāṭavībalaṃ vilopabhṛtaṃ vā kuryāt</p>
  <p xml:id="KAZ.09.2.11">amitrasya vā balakāle pratyutpanne śatrubalamavagṛhṇīyāt anyatra vā preṣayet aphalaṃ vā kuryāt vikṣiptaṃ vā vāsayetkāle vātikrānte visṛjet</p>
  <p xml:id="KAZ.09.2.12">parasya caitadbalasamuddānaṃ vighātayet ātmanaḥ sampādayet</p>
  <p xml:id="KAZ.09.2.13">pūrvaṃ pūrvaṃ caiṣāṃ śreyaḥ samnāhayitum</p>
  <p xml:id="KAZ.09.2.14">tadbhāvabhāvitvānnityasatkārānugamācca maulabalaṃ bhṛtabalācchreyaḥ</p>
  <p xml:id="KAZ.09.2.15">nityānantaraṃ kṣiprotthāyi vaśyaṃ va bhṛtabalaṃ śreṇībalācchreyaḥ</p>
  <p xml:id="KAZ.09.2.16">jānapadamekārthopagataṃ tulyasaṃgharṣāmarṣasiddhilābhaṃ ca śreṇībalaṃ mitrabalācchreyaḥ</p>
  <p xml:id="KAZ.09.2.17">aparimitadeśakālamekārthopagamācca mitrabalamamitrabalācchreyaḥ</p>
  <p xml:id="KAZ.09.2.18">āryādhiṣṭhitamamitrabalamaṭavībalācchreyaḥ</p>
  <p xml:id="KAZ.09.2.19">tadubhayaṃ vilopārtham</p>
  <p xml:id="KAZ.09.2.20">avilope vyasane ca tābhyāmahibhayaṃ syāt</p>
  <p xml:id="KAZ.09.2.21">brāhmaṇakṣatriyavaiśyaśūdrasainyānāṃ tejaḥprādhānyātpūrvaṃ pūrvaṃ śreyaḥ samnāhayitumityācāryāḥ</p>
  <p xml:id="KAZ.09.2.22">neti kauṭilyaḥ</p>
  <p xml:id="KAZ.09.2.23">praṇipātena brāhmaṇabalaṃ paro'bhihārayet</p>
  <p xml:id="KAZ.09.2.24">praharaṇavidyāvinītaṃ tu kṣatriyabalaṃ śreyaḥ bahulasāraṃ vā vaiśyaśūdrabalamiti</p>
  <p xml:id="KAZ.09.2.25">tasmādevaṃ balaḥ paraḥ tasyaitatpratibalamiti balasamuddānaṃ kuryāt</p>
  <p xml:id="KAZ.09.2.26">hastiyantraśakaṭagarbhakuntaprāsahāṭakaveṇuśalyavad hastibalasya pratibalam</p>
  <p xml:id="KAZ.09.2.27">tadeva pāṣāṇalaguḍāvaraṇāṅkuśakacagrahaṇīprāyaṃ rathabalasya pratibalam</p>
  <p xml:id="KAZ.09.2.28">tadevāśvānāṃ pratibalam varmiṇo vā hastino'śvā vā varmiṇaḥ</p>
  <p xml:id="KAZ.09.2.29">kavacino rathā āvaraṇinaḥ pattayaśca caturaṅgabalasya pratibalam</p>
  <lg xml:id="KAZ.09.2.30">
    <l xml:id="KAZ.09.2.30ab">evaṃ balasamuddānaṃ parasainyanivāraṇam</l>
    <l xml:id="KAZ.09.2.30cd">vibhavena svasainyānāṃ kuryādaṅgavikalpaśaḥ</l>
  </lg>
</div>

<div n="9.3">
  <p xml:id="KAZ.09.3.01">alpaḥ paścātkopo mahānpurastāllābha iti alpaḥ paścātkopo garīyān</p>
  <p xml:id="KAZ.09.3.02">alpaṃ paścātkopaṃ prayātassya dūṣyāmitrāṭavikā hi sarvataḥ samedhayanti prakṛtikopo vā</p>
  <p xml:id="KAZ.09.3.03">labdhamapi ca mahāntaṃ purastāllāhamevaṃ bhūte bhṛtyamitrakṣayavyayā grasante</p>
  <p xml:id="KAZ.09.3.04">tasmātsahasraikīyaḥ purastāllābhasyāyogaḥ śataikīyo vā paścātkopa iti na yāyāt</p>
  <p xml:id="KAZ.09.3.05">sūcīmukhā hyanarthā iti lokapravādaḥ</p>
  <p xml:id="KAZ.09.3.06">paścātkope sāmadānabhedadaṇḍānprayuñjīta</p>
  <p xml:id="KAZ.09.3.07">purastāllābhe senāpatiṃ kumāraṃ vā daṇḍacāriṇaṃ kurvīta</p>
  <p xml:id="KAZ.09.3.08">balavānvā rājā paścātkopāvagrahasamarthaḥ purastāllābhamādātuṃ yāyāt</p>
  <p xml:id="KAZ.09.3.09">abhyantarakopaśaṅkāyāṃ śaṅkitānādāya yāyātbāhyakopaśaṅkāyāṃ vā putradārameṣām</p>
  <p xml:id="KAZ.09.3.10">abhyantarāvagrahaṃ kṛtvā śūnyapālamanekabalavargamanekamukhyaṃ ca sthāpayitvā yāyāt na vā yāyāt</p>
  <p xml:id="KAZ.09.3.11">abhyantarakopo bāhyakopātpāpīyānityuktaṃ purastāt</p>
  <p xml:id="KAZ.09.3.12">mantrapurohitasenāpatiyuvarājānāmanyatamakopo'bhyantarakopaḥ</p>
  <p xml:id="KAZ.09.3.13">tamātmadoṣatyāgena paraśaktyaparādhavaśena vā sādhayet</p>
  <p xml:id="KAZ.09.3.14">mahāparādhe'pi purohite samrodhanamavasrāvaṇaṃ vā siddhiḥ yuvarāje samrodhanaṃ nigraho vā guṇavatyanyasmin sati putre</p>
  <p xml:id="KAZ.09.3.15">putraṃ bhrātaramanyaṃ vā kulyaṃ rājagrāhiṇamutsāhena sādhayet utsāhābbhāve gṛhītānuvartanasaṃdhikarmabhyāmarisaṃdhānabhayāt</p>
  <p xml:id="KAZ.09.3.16">anyebhyastadvidhebhyo vā bhūmidānairviśvāsayedenam</p>
  <p xml:id="KAZ.09.3.17">tadviśiṣṭaṃ svayaṃ grāhaṃ daṇḍaṃ vā preṣayetsāmantāṭavikānvā tairvigṛhītamatisaṃdadhyāt</p>
  <p xml:id="KAZ.09.3.18">aparuddhādānaṃ pāragrāmikaṃ vā yogamātiṣṭhet</p>
  <p xml:id="KAZ.09.3.19">etena mantrasenāpatī vyākhyātau</p>
  <p xml:id="KAZ.09.3.20">mantryādivarjānāmantaramātyānāmanyatamakopo'ntaramātyakopaḥ</p>
  <p xml:id="KAZ.09.3.21">tatrāpi yathārhamupāyānprayuñjīta</p>
  <p xml:id="KAZ.09.3.22">rāṣṭramukhyāntapālāṭavikadaṇḍopanatānāmanyatamakopo bāhyakopaḥ</p>
  <p xml:id="KAZ.09.3.23">tamanyonyenāvagrāhayet</p>
  <p xml:id="KAZ.09.3.24">atidurgapratiṣṭabdhaṃ vā sāmantāṭavikatatkulīnāparuddhānāmanyatamenāvagrāhayet</p>
  <p xml:id="KAZ.09.3.25">mitreṇopagrāhayedvā yathā nāmitraṃ gacchet</p>
  <p xml:id="KAZ.09.3.26">amitrādvā sattrī bhedayedenaṃ ayaṃ tvā yogapuruṣaṃ manyamāno bhartaryeva vikramayiṣyati avāptārtho daṇḍacāriṇamamitrāṭavikeṣu kṛcchre vā prayāse yokṣyati viputradāramante vā vāsayiṣyati</p>
  <p xml:id="KAZ.09.3.27">pratihatavikramaṃ tvāṃ bhartary paṇyaṃ kariṣyati tvayā vā saṃdhiṃ kṛtvā bhartārameva prasādayiṣyati</p>
  <p xml:id="KAZ.09.3.28">mitramupakṛṣṭaṃ vāsya gaccha iti</p>
  <p xml:id="KAZ.09.3.29">pratipannamiṣṭābhiprāyaiḥ pūjayet</p>
  <p xml:id="KAZ.09.3.30">apratipannasya saṃśrayaṃ bhedayedasau te yogapuruṣaḥ praṇihitaḥ iti</p>
  <p xml:id="KAZ.09.3.31">sattrī cainamabhityaktaśāsanairghātayet gūḍhapuruṣairvā</p>
  <p xml:id="KAZ.09.3.32">sahaprasthāyino vāsya pravīrapuruṣānyathābhiprāyakaraṇenāvāhayet</p>
  <p xml:id="KAZ.09.3.33">tena praṇihitān sattrī brūyāt</p>
  <p xml:id="KAZ.09.3.34">iti siddhiḥ</p>
  <p xml:id="KAZ.09.3.35">parasya cainān kopānutthāpayet ātmanaśca śamayet</p>
  <p xml:id="KAZ.09.3.36">yaḥ kopaṃ kartuṃ śamayituṃ vā śaktastatropajāpaḥ kāryaḥ</p>
  <p xml:id="KAZ.09.3.37">yaḥ satyasaṃdhaḥ śaktaḥ karmaṇi phalāvāptau cānugrahītuṃ vinipāte ca trātuṃ tatra pratijāpaḥ kāryaḥ tarkayitavyaśca kalyāṇabuddhirutāho śaṭha iti</p>
  <p xml:id="KAZ.09.3.38">śaṭho hi bāhyo'bhyantaramevamupajapati bhartāraṃ cedd hatvā māṃ pratipādayiṣyati śatruvadho bhūmilābhaśca me dvividho lābho bhaviṣyati atha vā śatrurenamāhaniṣyatīti hatabandhupakṣastulyadoṣadaṇḍenodvignaśca me bhūyānakṛtyapakṣo bhaviṣyati tadvidhe vānyasminnapi śaṅkito bhaviṣyati anyamanyaṃ cāsya mukhyamabhityaktaśāsanena ghātayiṣyāmi iti</p>
  <p xml:id="KAZ.09.3.39">abhyantaro vā śaṭho bāhyamevamupajapati kośamasya hariṣyāmi daṇḍaṃ vāsya haniṣyāmi duṣṭaṃ vā bhartāramanena ghātayiṣyāmi pratipannaṃ bāhyamamitrāṭavikeṣu vikramayiṣyāmi cakramasya sajyatām vairamasya prasajyatām tataḥ svādhīno me bhaviṣyati tato bhartārameva prasādayiṣyāmi svayaṃ vā rājyaṃ grahīṣyāmiṇ baddhvā vā bāhyabhūmiṃ bhartṛbhūmiṃ cobhayamavāpsyāmi viruddhaṃ vāvāhayitvā bāhyaṃ viśvastaṃ ghātayiṣyāmi śūnyaṃ vāsya mūlaṃ hariṣyāmi iti</p>
  <p xml:id="KAZ.09.3.40">kalyāṇabuddhistu sahajīvyarthamupajapati</p>
  <p xml:id="KAZ.09.3.41">kalyāṇabuddhinā saṃdadhīta śaṭhaṃ tathā iti pratigṛhyātisaṃdadhyāt iti</p>
  <lg xml:id="KAZ.09.3.42">
    <l xml:id="KAZ.09.3.42ab">evamupalabhya pare parebhyaḥ sve svebhyaḥ sve parebhyaḥ svataḥ pare</l>
    <l xml:id="KAZ.09.3.42cd">rakṣyāḥ svebhyaḥ parebhyaśca nityamātmā vipaścitā</l>
  </lg>
</div>

<div n="9.4">
  <p xml:id="KAZ.09.4.01">yugyapuruṣāpacayaḥ kṣayaḥ</p>
  <p xml:id="KAZ.09.4.02">hiraṇyadhānyāpacayo vyayaḥ</p>
  <p xml:id="KAZ.09.4.03">tābhyāṃ bahuguṇaviśiṣṭe lābhe yāyāt</p>
  <p xml:id="KAZ.09.4.04">ādeyaḥ pratyādeyaḥ prasādakaḥ prakopako hrasvakālastanukṣayo'lpavyayo mahānvṛddhyudayaḥ kalyo dharmyaḥ purogaśceti lābhasampat</p>
  <p xml:id="KAZ.09.4.05">suprāpyānupālyaḥ pareṣāmapratyādeya ityādeyaḥ</p>
  <p xml:id="KAZ.09.4.06">viparyaye pratyādeyaḥ</p>
  <p xml:id="KAZ.09.4.07">tamādadānastatrastho vā vināśaṃ prāpnoti</p>
  <p xml:id="KAZ.09.4.08">yadi vā paśyetpratyādeyamādāya kośadaṇḍanicayarakṣāvidhānānyavasrāvayiṣyāmi khanidravyahastivanasetubandhavaṇikpathānuddhṛtasārān kariṣyāmi prakṛtīrasya karśayiṣyāmi apavāhayiṣyāmi āyogenārādhayiṣyāmi vā tāḥ paraṃ pratiyogena kopayiṣyati pratipakṣe vāsya paṇyamenaṃ kariṣyāmi mitramaparuddhaṃ vāsya pratipādayiṣyāmi mitrasya svasya vā deśasya pīḍāmatrasthastaskarebhyaḥ parebhyaśca pratikariṣyāmi mitramāśrayaṃ vāsya vaiguṇyaṃ grāhayiṣyāmi tadamitraviraktaṃ tatkulīnaṃ pratipatsyate satkṛtya vāsmai bhūmiṃ dāsyāmi iti saṃhitasamutthitaṃ mitraṃ me cirāya bhaviṣyati iti pratyādeyamapi lābhamādadīta</p>
  <p xml:id="KAZ.09.4.09">ityādeyapratyādeyau vyākhyātau</p>
  <p xml:id="KAZ.09.4.10">adhārmikāddhārmikasya lābho labhyamānaḥ sveṣāṃ pareṣāṃ ca prasādako bhavati</p>
  <p xml:id="KAZ.09.4.11">viparītaḥ prakopaka iti</p>
  <p xml:id="KAZ.09.4.12">mantriṇāmupadeśāl lābho'labhyamānaḥ kopako bhavati ayamasmābhiḥ kṣayavyayau grāhitaḥ iti</p>
  <p xml:id="KAZ.09.4.13">dūṣyamantriṇāmanādarāl lābho labhyamānaḥ kopako bhavati siddhārtho'yamasmānvināśayiṣyati iti</p>
  <p xml:id="KAZ.09.4.14">viparītaḥ prasādakaḥ</p>
  <p xml:id="KAZ.09.4.15">iti prasādakakopakau vyākhyātau</p>
  <p xml:id="KAZ.09.4.16">gamanamātrasādhyatvād hrasvakālah</p>
  <p xml:id="KAZ.09.4.17">mantrasādhyatvāttanukṣayaḥ</p>
  <p xml:id="KAZ.09.4.18">bhaktamātravyayatvādalpavyayah</p>
  <p xml:id="KAZ.09.4.19">tadātvavaipulyānmahān</p>
  <p xml:id="KAZ.09.4.20">arthānubandhakatvādvṛddhyudayaḥ</p>
  <p xml:id="KAZ.09.4.21">nirābādhakatvātkalyaḥ</p>
  <p xml:id="KAZ.09.4.22">praśastopādānāddharmyaḥ</p>
  <p xml:id="KAZ.09.4.23">sāmavāyikānāmanirbandhagāmitvātpurogaḥ iti</p>
  <p xml:id="KAZ.09.4.24">tulye lābhe deśakālau śaktyupāyau priyāpriyau javājavau sāmīpyaviprakarṣau tadātvānubandhau sāratvasātatye bāhulyabāhuguṇye ca vimṛśya bahuguṇayuktaṃ lābhamādadīta</p>
  <p xml:id="KAZ.09.4.25">lābhavighnāḥ kāmaḥ kopaḥ sādhvasaṃ kāruṇyaṃ hrīranāryabhāvo mānaḥ sānukrośatā paralokāpekṣā dhārmikatvamatyāgitvaṃ dainyamasūyā hastagatāvamāno daurātmyamaviśvāso bhayamapratīkāraḥ śītoṣṇavarṣāṇāmākṣamyaṃ maṅgalatithinakṣatreṣṭitvamiti</p>
  <lg xml:id="KAZ.09.4.26">
    <l xml:id="KAZ.09.4.26ab">nakṣatramati pṛcchantaṃ bālamartho'tivartate</l>
    <l xml:id="KAZ.09.4.26cd">artho hyarthasya nakṣatraṃ kiṃ kariṣyanti tārakāḥ</l>
  </lg>
  <lg xml:id="KAZ.09.4.27">
    <l xml:id="KAZ.09.4.27ab">nādhanāḥ prāpnuvantyarthānnarā yatnaśatairapi</l>
    <l xml:id="KAZ.09.4.27cd">arthairarthā prabadhyante gajāḥ prajigajairiva</l>
  </lg>
</div>

<div n="9.5">
  <p xml:id="KAZ.09.5.01">saṃdhyādīnāmayathoddeśāvasthāpanamapanayaḥ</p>
  <p xml:id="KAZ.09.5.02">tasmādāpadaḥ sambhavanti</p>
  <p xml:id="KAZ.09.5.03">bāhyotpattirabhyantarapratijāpā abhyantarotpattirbāhyapratijāpā bāhyotpattirbāhyapratijāpā abhyantarotpattirabhyantarapratijāpā ityāpadaḥ</p>
  <p xml:id="KAZ.09.5.04">yatra bāhyā abhyantarānupajapanti abhyantarā vā bāhyāntatrobhayayoge pratijapataḥ siddhirviśeṣavatī</p>
  <p xml:id="KAZ.09.5.05">suvyājā hi pratijapitāro bhavanti nopajapitāraḥ</p>
  <p xml:id="KAZ.09.5.06">teṣu praśānteṣu nānyāñśaknuyurupajapitumupajapitāraḥ</p>
  <p xml:id="KAZ.09.5.07">kṛcchropajāpā hi bāhyānāmabhyantarāsteṣāmitare vā</p>
  <p xml:id="KAZ.09.5.08">mahataśca prayatnasya vadhaḥ pareṣāmarthānubandhaścātmana iti</p>
  <p xml:id="KAZ.09.5.09">abhyantareṣu pratijapatsu sāmadāne prayuñjīta</p>
  <p xml:id="KAZ.09.5.10">sthānamānakarma sāntvam</p>
  <p xml:id="KAZ.09.5.11">anugrahaparihārau karmasvāyogo vā dānam</p>
  <p xml:id="KAZ.09.5.12">bāhyeṣu pratijapatsu bhedadaṇḍau prayuñjīta</p>
  <p xml:id="KAZ.09.5.13">sattriṇo mitravyañjanā vā bāhyānāṃ cārameṣāṃ brūyuḥ ayaṃ vo rājā dūṣyavyañjanairatisaṃdhātukāmaḥ budhyadhvamiti</p>
  <p xml:id="KAZ.09.5.14">dūṣyeṣu vā dūṣyavyañjanāḥ praṇihitā dūṣyānbāhyairbhedayeyuḥ bāhyānvā dūṣyaiḥ</p>
  <p xml:id="KAZ.09.5.15">dūṣyānanupraviṣṭā vā tīkṣṇāḥ śastrarasābhyāṃ hanyuḥ</p>
  <p xml:id="KAZ.09.5.16">āhūya vā bāhyān ghātayeyuḥ</p>
  <p xml:id="KAZ.09.5.17">yatra bāhyā bāhyānupajapanti abhyantarānabhyantarā vā tatraikāntayoga upajapituḥ siddhirviśeṣavatī</p>
  <p xml:id="KAZ.09.5.18">doṣaśuddhau hi dūṣyā na vidyante</p>
  <p xml:id="KAZ.09.5.19">dūṣyaśuddhau hi doṣaḥ punaranyāndūṣayati</p>
  <p xml:id="KAZ.09.5.20">tasmādbāhyeṣūpajapatsu bhedadaṇḍau prayuñjīta</p>
  <p xml:id="KAZ.09.5.21">sattriṇo mitravyañjanā vā brūyuḥ ayaṃ vo rājā svayamādātukāmaḥ vigṛhītāḥ sthānena rājñā budhyadhvamiti</p>
  <p xml:id="KAZ.09.5.22">pratijapiturvā dūtadaṇḍānanupraviṣṭāstīkṣṇāḥ śastrarasādibhireṣāṃ chidreṣu prahareyuḥ</p>
  <p xml:id="KAZ.09.5.23">tataḥ sattriṇaḥ pratijapitāramabhiśaṃseyuḥ</p>
  <p xml:id="KAZ.09.5.24">abhyantarānabhyantareṣūpajapatsu yathārhamupāyaṃ prayuñjīta</p>
  <p xml:id="KAZ.09.5.25">tuṣṭaliṅgamatuṣṭaṃ viparītaṃ vā sāma prayuñjīta</p>
  <p xml:id="KAZ.09.5.26">śaucasāmarthyāpadeśena vyasanābhyudayāvekṣaṇena vā pratipūjanamiti dānam</p>
  <p xml:id="KAZ.09.5.27">mitravyañjano vā brūyādetān cittajñānārthamupadhāsyati vo rājā tadasyākhyātavyamiti</p>
  <p xml:id="KAZ.09.5.28">parasparādvā bhedayedenānasau cāsau ca vo rājanyevamupajapati iti bhedaḥ</p>
  <p xml:id="KAZ.09.5.29">dāṇḍakarmikavacca daṇḍaḥ</p>
  <p xml:id="KAZ.09.5.30">etāsāṃ catasṛṇāmāpadāmabhyantarāmeva pūrvaṃ sādhayet</p>
  <p xml:id="KAZ.09.5.31">ahibhayādabhyantarakopo bāhyakopātpāpīyānityuktaṃ purastād</p>
  <lg xml:id="KAZ.09.5.32">
    <l xml:id="KAZ.09.5.32ab">pūrvāṃ pūrvāṃ vijānīyāl laghvīmāpadamāpadām</l>
    <l xml:id="KAZ.09.5.32cd">utthitāṃ balavadbhyo vā gurvīṃ laghvīṃ viparyaye</l>
  </lg>
</div>

<div n="9.6">
  <p xml:id="KAZ.09.6.01">dūṣyebhyaḥ śatrubhyaśca dvividhā śuddhā</p>
  <p xml:id="KAZ.09.6.02">dūṣyaśuddhāyāṃ paureṣu jānapadeṣu vā daṇḍavarjānupāyānprayuñjīta</p>
  <p xml:id="KAZ.09.6.03">daṇḍo hi mahājane kṣeptumaśakyaḥ</p>
  <p xml:id="KAZ.09.6.04">kṣipto vā taṃ cārthaṃ na kuryāt anyaṃ cānarthamutpādayet</p>
  <p xml:id="KAZ.09.6.05">mukhyeṣu tveṣāṃ dāṇḍakarmikavacceṣṭeta</p>
  <p xml:id="KAZ.09.6.06">śatruśuddhāyāṃ yataḥ śatruḥ pradhānaḥ kāryo vā tataḥ sāmādibhiḥ siddhiṃ lipseta</p>
  <p xml:id="KAZ.09.6.07">svāminyāyattā pradhānasiddhiḥ mantriṣvāyattāyattasiddhiḥ ubhayāyattā pradhānāyattasiddhiḥ</p>
  <p xml:id="KAZ.09.6.08">dūṣyādūṣyāṇāmāmiśritatvādāmiśrā</p>
  <p xml:id="KAZ.09.6.09">āmiśrāyāmadūṣyataḥ siddhiḥ</p>
  <p xml:id="KAZ.09.6.10">ālambanābhāve hyālambitā na vidyante</p>
  <p xml:id="KAZ.09.6.11">mitrāmitrāṇāmekībhāvātparamiśrā</p>
  <p xml:id="KAZ.09.6.12">paramiśrāyāṃ mitrataḥ siddhiḥ</p>
  <p xml:id="KAZ.09.6.13">sukaro hi mitreṇa saṃdhiḥ nāmitreṇeti</p>
  <p xml:id="KAZ.09.6.14">mitraṃ cenna saṃdhimicchedabhīkṣṇamupajapet</p>
  <p xml:id="KAZ.09.6.15">tataḥ sattribhiramitrādbhedayitvā mitraṃ labheta</p>
  <p xml:id="KAZ.09.6.16">mitrasaṃghasya vā yo'ntasthāyī taṃ labheta</p>
  <p xml:id="KAZ.09.6.17">antasthāyini labdhe madhyasthāyino bhidyante</p>
  <p xml:id="KAZ.09.6.18">madhyasthāyinaṃ vā labheta</p>
  <p xml:id="KAZ.09.6.19">madhyasthāyini labdhe nāntasthāyinaḥ saṃhanyante</p>
  <p xml:id="KAZ.09.6.20">yathā caiṣāmāśrayabhedastānupāyānprayuñjīta</p>
  <p xml:id="KAZ.09.6.21">dhārmikaṃ jātikulaśrutavṛttastavena sambandhena pūrveṣāṃ traikālyopakārānapakārābhyāṃ vā sāntvayet</p>
  <p xml:id="KAZ.09.6.22">nivṛttotsāhaṃ vigrahaśrāntaṃ pratihatopāyaṃ kṣayavyayābhyāṃ pravāsena copataptaṃ śaucenānyaṃ lipsamānamanyasmādvā śaṅkamānaṃ maitrīpradhānaṃ vā kalyāṇabuddhiṃ sāmnā sādhayet</p>
  <p xml:id="KAZ.09.6.23">lubdhaṃ kṣīṇaṃ vā tapasvimukhyāvasthāpanāpūrvaṃ dānena sādhayet</p>
  <p xml:id="KAZ.09.6.24">tatpañcavidhaṃ deyavisargo gṛhītānuvartanamāttapratidānaṃ svadravyadānamapūrvaṃ parasveṣu svayaṃ grāhadānaṃ ca</p>
  <p xml:id="KAZ.09.6.25">iti dānakarma</p>
  <p xml:id="KAZ.09.6.26">parasparadveṣavairabhūmiharaṇaśaṅkitamato'nyatamena bhedayet</p>
  <p xml:id="KAZ.09.6.27">bhīruṃ vā pratighātena kṛtasaṃdhireṣa tvayi karmakariṣyati mitramasya nisṛṣṭaṃ saṃdhau vā nābhyantaraḥ iti</p>
  <p xml:id="KAZ.09.6.28">yasya vā svadeśādanyadeśādvā paṇyāni paṇyāgāratayāgaccheyuḥ tāni asya yātavyāl labdhāni iti sattriṇaścārayeyuḥ</p>
  <p xml:id="KAZ.09.6.29">bahulībhūte śāsanamabhityaktena preṣayet etatte paṇyaṃ paṇyāgāraṃ vā mayā te preṣitaṃ sāmavāyikeṣu vikramasva apagaccha vā tataḥ paṇaśeṣamavāpsyasi iti</p>
  <p xml:id="KAZ.09.6.30">tataḥ sattriṇaḥ pareṣu grāhayeyuḥ etadaripradattamiti</p>
  <p xml:id="KAZ.09.6.31">śatruprakhyātaṃ vā paṇyamavijñātaṃ vijigīṣuṃ gacchet</p>
  <p xml:id="KAZ.09.6.32">tadasya vaidehakavyañjanāḥ śatrumukhyeṣu vikrīṇīran</p>
  <p xml:id="KAZ.09.6.33">tataḥ sattriṇaḥ pareṣu grāhayeyuḥ etatpaṇyamaripradattamiti</p>
  <p xml:id="KAZ.09.6.34">mahāparādhānarthamānābhyāmupagṛhya vā śastrarasāgnibhiramitre praṇidadhyāt</p>
  <p xml:id="KAZ.09.6.35">athaikamamātyaṃ niṣpātayet</p>
  <p xml:id="KAZ.09.6.36">tasya putradāramupagṛhya rātrau hatamiti khyāpayet</p>
  <p xml:id="KAZ.09.6.37">athāmātyaḥ śatrostānekaikaśaḥ prarūpayet</p>
  <p xml:id="KAZ.09.6.38">te ced yathoktaṃ kuryurna cainān grāhayet</p>
  <p xml:id="KAZ.09.6.39">aśaktimato vā grāhayet</p>
  <p xml:id="KAZ.09.6.40">āptabhāvopagato mukhyādasyātmānaṃ rakṣaṇīyaṃ kathayet</p>
  <p xml:id="KAZ.09.6.41">athāmitraśāsanaṃ mukhyopaghātāya preṣitamubhayavetano grāhayet</p>
  <p xml:id="KAZ.09.6.42">utsāhaśaktimato vā preṣayet amuṣya rājyaṃ gṛhāṇa yathāsthito naḥ saṃdhiḥ iti</p>
  <p xml:id="KAZ.09.6.43">tataḥ sattriṇaḥ pareṣu grāhayeyuḥ</p>
  <p xml:id="KAZ.09.6.44">ekasya skandhāvāraṃ vīvadhamāsāraṃ vā ghātayeyuḥ</p>
  <p xml:id="KAZ.09.6.45">itareṣu maitrīṃ bruvāṇāḥ tvameteṣāṃ ghātayitavyaḥ ityupajapeyuḥ</p>
  <p xml:id="KAZ.09.6.46">yasya vā pravīrapuruṣo hastī hayo vā mriyeta gūḍhapuruṣairhanyeta hriyeta vā sattriṇaḥ parasparopahataṃ brūyuḥ</p>
  <p xml:id="KAZ.09.6.47">tataḥ śāsanamabhiśastasya preṣayetbhūyaḥ kuru tataḥ paṇaśeeṣamavāpsyasi iti</p>
  <p xml:id="KAZ.09.6.48">tadubhayavetanā grāhayeyuḥ</p>
  <p xml:id="KAZ.09.6.49">bhinneṣvanyatamaṃ labheta</p>
  <p xml:id="KAZ.09.6.50">tena senāpatikumāradaṇḍacāriṇo vyākhyātāḥ</p>
  <p xml:id="KAZ.09.6.51">sāṃdhikaṃ ca bhedaṃ prayuñjīta</p>
  <p xml:id="KAZ.09.6.52">iti bhedakarma</p>
  <p xml:id="KAZ.09.6.53">tīkṣṇamutsāhinaṃ vyasaninaṃ sthitaśatruṃ vā gūḍhapuruṣāḥ śastrāgnirasādibhiḥ sādhayeyuḥ saukaryato vā teṣāmanyatamaḥ</p>
  <p xml:id="KAZ.09.6.54">tīkṣṇo hyekaḥ śastrarasāgnibhiḥ sādhayet</p>
  <p xml:id="KAZ.09.6.55">ayaṃ sarvasaṃdohakarma viśiṣṭaṃ vā karoti</p>
  <p xml:id="KAZ.09.6.56">ityupāyacaturvargaḥ</p>
  <p xml:id="KAZ.09.6.57">pūrvaḥ pūrvaścāsya laghiṣṭhaḥ</p>
  <p xml:id="KAZ.09.6.58">sāntvamekaguṇam</p>
  <p xml:id="KAZ.09.6.59">dānaṃ dviguṇaṃ sāntvapūrvam</p>
  <p xml:id="KAZ.09.6.60">bhedastriguṇaḥ sāntvadānapūrvaḥ</p>
  <p xml:id="KAZ.09.6.61">daṇḍaścaturguṇaḥ sāntvadānabhedapūrvaḥ</p>
  <p xml:id="KAZ.09.6.62">ityabhiyuñjāneṣūktam</p>
  <p xml:id="KAZ.09.6.63">svabhūmiṣṭheṣu tu ta evopāyāḥ</p>
  <p xml:id="KAZ.09.6.64">viśeṣastu</p>
  <p xml:id="KAZ.09.6.65">svabhūmiṣṭhānāmanyatamasya paṇyāgārairabhijñātāndūtamukhyānabhīkṣṇaṃ preṣayet</p>
  <p xml:id="KAZ.09.6.66">ta enaṃ saṃdhau parahiṃsāyāṃ vā yojayeyuḥ</p>
  <p xml:id="KAZ.09.6.67">apratipadyamānaṃ kṛto naḥ saṃdhiḥ ityāvedayeyuḥ</p>
  <p xml:id="KAZ.09.6.68">tamitareṣāmubhayavetanāḥ saṃkrāmayeyuḥ ayaṃ vo rājā duṣṭaḥ iti</p>
  <p xml:id="KAZ.09.6.69">yasya vā yasmādbhayaṃ vairaṃ dveṣo vā taṃ tasmādbhedayeyuḥ ayaṃ te śatruṇā saṃdhatte purā tvāmatisaṃdhatte kṣiprataraṃ saṃdhīyasva nigrahe cāsya prayatasva iti</p>
  <p xml:id="KAZ.09.6.70">āvāhavivāhābhyāṃ vā kṛtvā samyogamasamyuktānbhedayet</p>
  <p xml:id="KAZ.09.6.71">sāmantāṭavikatatkulīnāparuddhaiścaiṣāṃ rājyāni ghātayetsārthavrajāṭavīrvā daṇḍaṃ vābhisṛtam</p>
  <p xml:id="KAZ.09.6.72">parasparāpāśrayāścaiṣāṃ jātisaṃghāśchidreṣu prahareyuḥ gūḍhāścāgnirasaśastreṇa</p>
  <lg xml:id="KAZ.09.6.73">
    <l xml:id="KAZ.09.6.73ab">vītaṃsagilavaccārīnyogairācaritaiḥ śaṭhaḥ</l>
    <l xml:id="KAZ.09.6.73cd">ghātayetparamiśrāyāṃ viśvāsenāmiṣeṇa ca</l>
  </lg>
</div>

<div n="9.7">
  <p xml:id="KAZ.09.7.01">kāmādirutsekaḥ svāḥ prakṛtīḥ kopayati apanayo bāhyāḥ</p>
  <p xml:id="KAZ.09.7.02">tadubhayamāsurī vṛttiḥ</p>
  <p xml:id="KAZ.09.7.03">svajanavikāraḥ kopaḥ</p>
  <p xml:id="KAZ.09.7.04">paravṛddhihetuṣu āpadartho'narthaḥ saṃśaya iti</p>
  <p xml:id="KAZ.09.7.05">yo'rthaḥ śatruvṛddhimaprāptaḥ karoti prāptaḥ pratyādeyaḥ pareṣāṃ bhavati prāpyamāṇo vā kṣayavyayodayo bhavati sa bhavatyāpadarthaḥ</p>
  <p xml:id="KAZ.09.7.06">yathā sāmantānāmāmiṣabhūtaḥ sāmantavyasanajo lābhaḥ śatruprārthito vā svabhāvādhigamyo lābhaḥ paścātkopena pārṣṇigrāheṇa vā vigṛhītaḥ purastāllābhaḥ mitrocchedena saṃdhivyatikrameṇa vā maṇḍalaviruddho lābhaḥ ityāpadarthaḥ</p>
  <p xml:id="KAZ.09.7.07">svataḥ parato vā bhayotpattirityanarthaḥ</p>
  <p xml:id="KAZ.09.7.08">tayoḥ artho na veti anartho na veti artho'nartha iti anartho'rtha iti saṃśayaḥ</p>
  <p xml:id="KAZ.09.7.09">śatrumitramutsāhayitumartho na veti saṃśayaḥ</p>
  <p xml:id="KAZ.09.7.10">śatrubalamarthamānābhyāmāvāhayitumanartho na veti saṃśayaḥ</p>
  <p xml:id="KAZ.09.7.11">balavatsāmantāṃ bhūmimādātumartho'nartha iti saṃśayaḥ</p>
  <p xml:id="KAZ.09.7.12">jāyasā sambhūyayānamanartho'rtha iti saṃśayaḥ</p>
  <p xml:id="KAZ.09.7.13">teṣāmarthasaṃśayamupagacchet</p>
  <p xml:id="KAZ.09.7.14">artho'rthānubandhaḥ artho niranubandhaḥ artho'narthānubandhaḥ anartho'rthānubandhaḥ anartho niranubandhaḥ anartho'narthānubandhaḥ ityanubandhaṣaḍvargaḥ</p>
  <p xml:id="KAZ.09.7.15">śatrumutpāṭya pārṣṇigrāhādānamartho'narthānubandhaḥ</p>
  <p xml:id="KAZ.09.7.16">udāsīnasya daṇḍānugrahaḥ phalena artho niranubandhaḥ</p>
  <p xml:id="KAZ.09.7.17">parasyāntarucchedanamartho'narthānubandhaḥ</p>
  <p xml:id="KAZ.09.7.18">śatruprativeśasyānugrahaḥ kośadaṇḍābhyāmanartho'narthānubandhaḥ</p>
  <p xml:id="KAZ.09.7.19">hīnaśaktimutsāhya nivṛttiranartho niranubandhaḥ</p>
  <p xml:id="KAZ.09.7.20">jyāyāṃsamutthāpya nivṛttiranartho'narthānubandhaḥ</p>
  <p xml:id="KAZ.09.7.21">teṣāṃ pūrvaḥ pūrvaḥ śreyānupasamprāptum</p>
  <p xml:id="KAZ.09.7.22">iti kāryāvasthāpanam</p>
  <p xml:id="KAZ.09.7.23">samantato yugapadarthotpattiḥ samantato'rthāpadbhavati</p>
  <p xml:id="KAZ.09.7.24">saiva pārṣṇigrāhavigṛhītā samantato'rthasaṃśayāpadbhavati</p>
  <p xml:id="KAZ.09.7.25">tayormitrākrandopagrahātsiddhiḥ</p>
  <p xml:id="KAZ.09.7.26">samantataḥ śatrubhyo bhayotpattiḥ samantto'narthāpadbhavati</p>
  <p xml:id="KAZ.09.7.27">saiva mitravigṛhītā samantato'narthasaṃśayāpadbhavati</p>
  <p xml:id="KAZ.09.7.28">tayoścalāmitrākrandopagrahātsiddhiḥ paramiśrāpratīkāro vā</p>
  <p xml:id="KAZ.09.7.29">ito lābha itarato lābha ityubhayato'rthāpadbhavati</p>
  <p xml:id="KAZ.09.7.30">tasyāṃ samantato'rthāyāṃ ca lābhaguṇayuktamarthamādātuṃ yāyāt</p>
  <p xml:id="KAZ.09.7.31">tulye lābhaguṇe pradhānamāsannamanatipātinamūno vā yena bhavettamādātuṃ yāyāt</p>
  <p xml:id="KAZ.09.7.32">ito'nartha itarato'nartha ityubhayato'narthāpat</p>
  <p xml:id="KAZ.09.7.33">tasyāṃ samantato'narthāyāṃ ca mitrebhyaḥ siddhiṃ lipseta</p>
  <p xml:id="KAZ.09.7.34">mitrābhāve prakṛtīnāṃ laghīyasyaikato'narthāṃ sādhayet ubhayato'narthāṃ jyāyasyā samantato'narthāṃ mūlena pratikuryāt</p>
  <p xml:id="KAZ.09.7.35">aśakye sarvamutsṛjyāpagacchet</p>
  <p xml:id="KAZ.09.7.36">dṛṣṭā hi jīvataḥ punarāvṛttiryathā suyātrodayanābhyām</p>
  <p xml:id="KAZ.09.7.37">ito lābha itarato rājyābhimarśa ityubhayato'rthānarthāpadbhavati</p>
  <p xml:id="KAZ.09.7.38">tasyāmanarthasādhako yo'rthastamādātuṃ yāyāt</p>
  <p xml:id="KAZ.09.7.39">anyathā hi rājyābhimarśaṃ vārayet</p>
  <p xml:id="KAZ.09.7.40">etayā samantato'rthānarthāpadvyākhyātā</p>
  <p xml:id="KAZ.09.7.41">ito'nartha itarato'rthasaṃśaya ityubhayato'narthārthasaṃśayā</p>
  <p xml:id="KAZ.09.7.42">tasyāṃ pūrvamanarthaṃ sādhayettatsiddhāvarthasaṃśayam</p>
  <p xml:id="KAZ.09.7.43">etayā samantato'narthārthasaṃśayā vyākhyātā</p>
  <p xml:id="KAZ.09.7.44">ito'rtha itarato'narthasaṃśaya ityubhayato'rthānarthasaṃśayāpad</p>
  <p xml:id="KAZ.09.7.45">etayā samantato'rthānarthasaṃśayā vyākhyātā</p>
  <p xml:id="KAZ.09.7.46">tasyāṃ pūrvāṃ pūrvāṃ prakṛtīnāmanarthasaṃśayānmokṣayituṃ yateta</p>
  <p xml:id="KAZ.09.7.47">śreyo hi mitramanarthasaṃśaye tiṣṭhanna daṇḍaḥ daṇḍo vā na kośa iti</p>
  <p xml:id="KAZ.09.7.48">samagramokṣaṇābhāve prakṛtīnāmavayavānmokṣayituṃ yateta</p>
  <p xml:id="KAZ.09.7.49">tatra puruṣaprakṛtīnāṃ bahulamanuraktaṃ vā tīkṣṇalubdhavarjam dravyaprakṛtīnāṃ sāraṃ mahopakāraṃ vā</p>
  <p xml:id="KAZ.09.7.50">saṃdhināsanena dvaidhībhāvena vā laghūni viparyayairgurūṇi</p>
  <p xml:id="KAZ.09.7.51">kṣayasthānavṛddhīnāṃ cottarottaraṃ lipseta</p>
  <p xml:id="KAZ.09.7.52">prātilomyena vā kṣayādīnāmāyatyāṃ viśeṣaṃ paśyet</p>
  <p xml:id="KAZ.09.7.53">iti deśāvasthāpanam</p>
  <p xml:id="KAZ.09.7.54">etena yātrādimadhyānteṣvarthānarthasaṃśayānāmupasamprāptirvyākhyātā</p>
  <p xml:id="KAZ.09.7.55">nirantarayogitvāccārthānarthasaṃśayānāṃ yātrādāvarthaḥ śreyānupasamprāptuṃ pārṣṇigrāhāsārapratighāte kṣayavyayapravāsapratyādeye mūlarakṣaṇeṣu ca bhavati</p>
  <p xml:id="KAZ.09.7.56">tathānarthaḥ saṃśayo vā svabhūmiṣṭhasya viṣahyo bhavati</p>
  <p xml:id="KAZ.09.7.57">etena yātrāmadhye'rthānarthasaṃśayānāmupasamprāptirvyākhyātā</p>
  <p xml:id="KAZ.09.7.58">yātrānte tu karśanīyamucchedanīyaṃ vā karśayitvocchidya vārthaḥ śreyānupasamprāptuṃ nānarthaḥ saṃśayo vā parābādhabhayāt</p>
  <p xml:id="KAZ.09.7.59">sāmavāyikānāmapurogasya tu yātrāmadhyāntago'narthaḥ saṃśayo vā śreyānupasamprāptumanirbandhagāmitvāt</p>
  <p xml:id="KAZ.09.7.60">artho dharmaḥ kāma ityarthatrivargaḥ</p>
  <p xml:id="KAZ.09.7.61">tasya pūrvaḥ pūrvaḥ śreyānupasamprāptum</p>
  <p xml:id="KAZ.09.7.62">anartho'dharmaḥ śoka ityanarthatrivargaḥ</p>
  <p xml:id="KAZ.09.7.63">tasya pūrvaḥ pūrvaḥ śreyānpratikartum</p>
  <p xml:id="KAZ.09.7.64">artho'nartha iti dharmo'dharma iti kāmaḥ śoka iti saṃśayatrivargaḥ</p>
  <p xml:id="KAZ.09.7.65">tasyottarapakṣasiddhau pūrvapakṣaḥ śreyānupasamprāptum</p>
  <p xml:id="KAZ.09.7.66">iti kālāvasthāpanam</p>
  <p xml:id="KAZ.09.7.67">ityāpadaḥ tāsāṃ siddhiḥ</p>
  <p xml:id="KAZ.09.7.68">putrabhrātṛbandhuṣu sāmadānābhyāṃ siddhiranurūpā paurajānapadadaṇḍamukhyeṣu dānabhedābhyāṃ sāmantāṭavikeṣu bhedadaṇḍābhyām</p>
  <p xml:id="KAZ.09.7.69">eṣānulomā viparyaye pratilomā</p>
  <p xml:id="KAZ.09.7.70">mitrāmitreṣu vyāmiśrā siddhiḥ</p>
  <p xml:id="KAZ.09.7.71">parasparasādhakā hyupāyāḥ</p>
  <p xml:id="KAZ.09.7.72">śatroḥ śaṅkitāmātyeṣu sāntvaṃ prayuktaṃ śeṣaprayogaṃ nivartayati dūṣyāmātyeṣu dānaṃ saṃghāteṣu bhedaḥ śaktimatsu daṇḍa iti</p>
  <p xml:id="KAZ.09.7.73">gurulāghavayogāccāpadāṃ niyogavikalpasamuccayā bhavanti</p>
  <p xml:id="KAZ.09.7.74">anenaivopāyena nānyena iti niyogaḥ</p>
  <p xml:id="KAZ.09.7.75">anena vānyena vā iti vikalpaḥ</p>
  <p xml:id="KAZ.09.7.76">anenānyena ca iti samuccayaḥ</p>
  <p xml:id="KAZ.09.7.77">teṣāmekayogāścatvārastriyogāśca dviyogāḥ ṣaṭ ekaścaturyogaḥ</p>
  <p xml:id="KAZ.09.7.78">iti pañcadaśopāyāḥ</p>
  <p xml:id="KAZ.09.7.79">tāvantaḥ pratilomāḥ</p>
  <p xml:id="KAZ.09.7.80">teṣāmekenopāyena siddhirekasiddhiḥ dvābhyāṃ dvisiddhiḥ tribhistrisiddhiḥ caturbhiścatuḥsiddhiriti</p>
  <p xml:id="KAZ.09.7.81">dharmamūlatvātkāmaphalatvāccārthasya dharmārthakāmānubandhā yārthasya siddhiḥ sā sarvārthasiddhiḥ | iti siddhayah</p>
  <p xml:id="KAZ.09.7.82">daivādagnirudakaṃ vyādhiḥ pramāro vidravo durbhikṣamāsurī sṛṣṭirityāpadaḥ</p>
  <p xml:id="KAZ.09.7.83">tāsāṃ daivatabrāhmaṇarpaṇipātataḥ siddhiḥ</p>
  <lg xml:id="KAZ.09.7.84">
    <l xml:id="KAZ.09.7.84ab">ativṛṣṭiravṛṣṭirvā sṛṣṭirvā yāsurī bhavet</l>
    <l xml:id="KAZ.09.7.84cd">tasyāmātharvaṇaṃ karma siddhārambhāśca siddhayaḥ</l>
  </lg>
</div>

<div n="10.1">
  <p xml:id="KAZ.10.1.01">māpayeyuḥ khātavaprasāladvārāṭṭālakasampannaṃ bhaye sthāne ca</p>
  <p xml:id="KAZ.10.1.02">madhyamasyottare navabhāge rājavāstukaṃ dhanuḥśatāyāmamardhavistāram paścimārdhe tasyāntaḥpuram</p>
  <p xml:id="KAZ.10.1.03">antarvaṃśikasainyaṃ cānte niviśeta</p>
  <p xml:id="KAZ.10.1.04">purastādupasthānam dakṣiṇataḥ kośaśāsanakāryakaraṇāni vāmato rājāupavāhyānāṃ hastyaśvarathānāṃ sthānam</p>
  <p xml:id="KAZ.10.1.05">ato dhanuḥśatāntarāścatvāraḥ śakaṭamethīpratatistambhasālaparikṣepāḥ</p>
  <p xml:id="KAZ.10.1.06">prathame purastānmantripurohitau daṇṣiṇataḥ koṣṭhāgāraṃ mahānasaṃ ca vāmataḥ kupyāyudhāgāram</p>
  <p xml:id="KAZ.10.1.07">dvitīye maulabhṛtānāṃ sthānamaśvarathānāṃ senāpateśca</p>
  <p xml:id="KAZ.10.1.08">tṛtīye hastinaḥ śreṇyaḥ praśāstā ca</p>
  <p xml:id="KAZ.10.1.09">caturthe viṣṭirnāyako mitrāmitrāṭavībalaṃ svapuruṣādhiṣṭhitam</p>
  <p xml:id="KAZ.10.1.10">vaṇijo rūpājīvāścānumahāpatham</p>
  <p xml:id="KAZ.10.1.11">bāhyato lubdhakaśvagaṇinaḥ satūryāgnayaḥ gūḍhāścārakṣāḥ</p>
  <p xml:id="KAZ.10.1.12">śatrūṇāmāpāte kūpakūṭāvapātakaṇṭakinīśca sthāpayet</p>
  <p xml:id="KAZ.10.1.13">aṣṭādaśavargāṇāmārakṣaviparyāsaṃ kārayet</p>
  <p xml:id="KAZ.10.1.14">divāyāmaṃ ca kārayedapasarpajñānārtham</p>
  <p xml:id="KAZ.10.1.15">vivādasaurikasamājadyūtavāraṇaṃ ca kārayetmudrārakṣaṇaṃ ca</p>
  <p xml:id="KAZ.10.1.16">senānivṛttamāyudhīyamaśāsanaṃ śūnyapālo badhnīyāt</p>
  <lg xml:id="KAZ.10.1.17">
    <l xml:id="KAZ.10.1.17ab">purastādadhvanaḥ samyakpraśāstā rakṣaṇāni ca</l>
    <l xml:id="KAZ.10.1.17cd">yāyādvardhakiviṣṭibhyāmudakāni ca kārayet</l>
  </lg>
</div>

<div n="10.2">
  <p xml:id="KAZ.10.2.01">grāmāraṇyānāmadhvani niveśānyavasendhanodakavaśena parisaṃkhyāya sthānāsanagamanakālaṃ ca yātrāṃ yāyāt</p>
  <p xml:id="KAZ.10.2.02">tatpratīkāradviguṇaṃ bhaktopakaraṇaṃ vāhayet</p>
  <p xml:id="KAZ.10.2.03">aśakto vā sainyeṣvāyojayet antareṣu vā nicinuyāt</p>
  <p xml:id="KAZ.10.2.04">purastānnāyakaḥ madhye kalatraṃ svāmī ca pārśvayoraśvā bāhūtsāraḥ cakrānteṣu hastinaḥ prasāravṛddhirvā paścātsenāpatiryāyāt niviśeta</p>
  <p xml:id="KAZ.10.2.05">sarvato vanājīvaḥ prasāraḥ</p>
  <p xml:id="KAZ.10.2.06">svadeśādanvāyatirvīvadhaḥ</p>
  <p xml:id="KAZ.10.2.07">mitrabalamāsāraḥ</p>
  <p xml:id="KAZ.10.2.08">kalatrasthānamapasāraḥ</p>
  <p xml:id="KAZ.10.2.09">purastādadhyāghāte makareṇa yāyātpaścācchakaṭena pārśvayorvajreṇa samantataḥ sarvatobhadreṇa ekāyane sūcyā</p>
  <p xml:id="KAZ.10.2.10">pathidvaidhībhāve svabhūmito yāyāt</p>
  <p xml:id="KAZ.10.2.11">abhūmiṣṭhānāṃ hi svabhūmiṣṭhā yuddhe pratilomā bhavanti</p>
  <p xml:id="KAZ.10.2.12">yojanamadhamā adhyardhaṃ madhyamā dviyojanamuttamā sambhāvyā vā gatiḥ</p>
  <p xml:id="KAZ.10.2.13">āśrayakārī sampannaghātī pārṣṇirāsāro madhyama udāsīno vā pratikartavyaḥ saṃkaṭo mārgaḥ śodhayitavyaḥ kośo daṇḍo mitrāmitrāṭavībalaṃ viṣṭyṛturvā pratīkṣyāḥ kṛtadurgakarmanicayarakṣākṣayaḥ krītabalanirvedo mitrabalanirvedaścāgamiṣyati upajapitāro vā nātitvarayanti śatrurabhiprāyaṃ vā pūrayiṣyati iti śanairyāyāt viparyaye śīghram</p>
  <p xml:id="KAZ.10.2.14">hastistambhasaṃkramasetubandhanaukāṣṭhaveṇusaṃghātairalābucarmakaraṇḍadṛtiplavagaṇḍikāveṇikābhiścodakāni tārayet</p>
  <p xml:id="KAZ.10.2.15">tīrthābhigrahe hastyaśvairanyato rātrāv uttārya sattraṃ gṛhṇīyāt</p>
  <p xml:id="KAZ.10.2.16">anudake cakricatuṣpadaṃ cādhvapramāṇena śaktyodakaṃ vāhayet</p>
  <p xml:id="KAZ.10.2.17">dīrghakāntāramanudakaṃ yavasendhanodakahīnaṃ vā kṛcchrādhvānamabhiyogapraskannaṃ kṣutpipāsādhvaklāntaṃ paṅkatoyagambhīrāṇāṃ vā nadīdarīśailānāmudyānāpayāne vyāsaktamekāyanamārge śailaviṣame saṃkaṭe vā bahulībhūtaṃ niveśe prasthite visamnāhaṃ bhojanavyāsaktamāyatagatapariśrāntamavasuptaṃ vyādhimarakadurbhikṣapīḍitaṃ vyādhitapattyaśvadvipamabhūmiṣṭhaṃ vā balavyasaneṣu vā svasainyaṃ rakṣetparasainyaṃ cābhihanyāt</p>
  <p xml:id="KAZ.10.2.18">ekāyanamārgaprayātasya senāniścāragrāsāhāraśayyāprastārāgninidhānadhvajāyudhasaṃkhyānena parabalajñānam</p>
  <p xml:id="KAZ.10.2.19">tadātmāno gūhayet</p>
  <lg xml:id="KAZ.10.2.20">
    <l xml:id="KAZ.10.2.20ab">pārvataṃ vanadurgaṃ vā sāpasārapratigraham</l>
    <l xml:id="KAZ.10.2.20cd">svabhumau pṛṣṭhataḥ kṛtvā yudhyeta niviśeta ca</l>
  </lg>
</div>

<div n="10.3">
  <p xml:id="KAZ.10.3.01">balaviśiṣṭaḥ kṛtopajāpaḥ prativihitartuḥ svabhūmyāṃ prakāśayuddhamupeyāt</p>
  <p xml:id="KAZ.10.3.02">viparyaye kūṭayuddham</p>
  <p xml:id="KAZ.10.3.03">balavyasanāvaskandakāleṣu paramabhihanyāt abhūmiṣṭhaṃ vā svabhūmiṣṭhaḥ prakṛtipragraho vā svabhūmiṣṭham</p>
  <p xml:id="KAZ.10.3.04">dūṣyāmitrāṭavībalairvā bhaṅgaṃ dattvā vibhūmiprāptaṃ hanyāt</p>
  <p xml:id="KAZ.10.3.05">saṃhatānīkaṃ hastibhirbhedayet</p>
  <p xml:id="KAZ.10.3.06">pūrvaṃ bhaṅgapradānenānupralīnaṃ bhinnamabhinnaḥ pratinivṛtya hanyāt</p>
  <p xml:id="KAZ.10.3.07">purastādabhihatya pracalaṃ vimukhaṃ vā pṛṣṭhato hastyaśvenābhihanyāt</p>
  <p xml:id="KAZ.10.3.08">pṛṣṭhato'bhihatyā pracalaṃ vimukhaṃ vā purastātsārabalenābhihanyāt</p>
  <p xml:id="KAZ.10.3.09">tābhyāṃ pārśvābhigātau vyākhyātau</p>
  <p xml:id="KAZ.10.3.10">yato vā dūṣyaphalgubalaṃ tato'bhihanyāt</p>
  <p xml:id="KAZ.10.3.11">purastādviṣamāyāṃ pṛṣṭhato'bhihanyāt</p>
  <p xml:id="KAZ.10.3.12">pṛṣṭhato viṣamāyāṃ purastādabhihanyāt</p>
  <p xml:id="KAZ.10.3.13">pārśvato viṣamāyāmitarato'bhihanyāt</p>
  <p xml:id="KAZ.10.3.14">dūṣyāmitrāṭavībalairvā pūrvaṃ yodhayitvā śrāntamaśrāntaḥ paramabhihanyāt</p>
  <p xml:id="KAZ.10.3.15">dūṣyabalena vā svayaṃ bhaṅgaṃ dattvā jitamiti viśvastamaviśvastaḥ sattrāpāśrayo'bhihanyāt</p>
  <p xml:id="KAZ.10.3.16">sārthavrajaskandhāvārasaṃvāhavilopapramattamapramatto'bhihanyāt</p>
  <p xml:id="KAZ.10.3.17">phalgubalāvacchannasārabalo vā paravīrānanupraviśya hanyāt</p>
  <p xml:id="KAZ.10.3.18">gograhaṇena śvāpadavadhena vā paravīrānākṛṣya sattracchanno'bhihanyāt</p>
  <p xml:id="KAZ.10.3.19">rātrāvavaskandena jāgarayitvā nidrāklāntānavasuptānvā divā hanyāt</p>
  <p xml:id="KAZ.10.3.20">sapādacarmakośairvā hastibhiḥ sauptikaṃ dadyāt</p>
  <p xml:id="KAZ.10.3.21">ahaḥsamnāhapariśrāntānaparāhne'bhihanyāt</p>
  <p xml:id="KAZ.10.3.22">śuṣkacarmavṛttaśarkarākośakairgomahiṣoṣṭrayūthairvā trasnubhirakṛtahastyaśvaṃ bhinnamabhinnaḥ pratinivṛttaṃ hanyāt</p>
  <p xml:id="KAZ.10.3.23">pratisūryavātaṃ vā sarvamabhihanyāt</p>
  <p xml:id="KAZ.10.3.24">dhānvanavanasaṃkaṭapaṅkaśailanimnaviṣamanāvo gāvaḥ śakaṭavyūho nīhāro rātririti sattrāṇi</p>
  <p xml:id="KAZ.10.3.25">pūrve ca praharaṇakālāḥ kūṭayuddhahetavaḥ</p>
  <p xml:id="KAZ.10.3.26">saṃgrāmastu nirdiṣṭadeśakālo dharmiṣṭhaḥ</p>
  <p xml:id="KAZ.10.3.27">saṃhatya daṇḍaṃ brūyāttulyavetano'smi bhavadbhiḥ saha bhogyamidaṃ rājyaṃ mayābhihitaiḥ paro'bhihantavyaḥ iti</p>
  <p xml:id="KAZ.10.3.28">vedeṣvapyanuśrūyate samāptadakṣiṇānāṃ yajñānāmavabhṛtheṣu sā te gatiryā śūrāṇāmiti</p>
  <p xml:id="KAZ.10.3.29">apīha ślokau bhavataḥ</p>
  <lg xml:id="KAZ.10.3.30">
    <l xml:id="KAZ.10.3.30ab">yānyajñasaṃghaistapasā ca viprāḥ svargaiṣiṇaḥ pātracayaiśca yānti</l>
    <l xml:id="KAZ.10.3.30cd">kṣaṇena tānapyatiyānti śūrāḥ prāṇān suyuddheṣu parityajantaḥ</l>
  </lg>
  <lg xml:id="KAZ.10.3.31">
    <l xml:id="KAZ.10.3.31ab">navaṃ śarāvaṃ salilasya pūrṇaṃ susaṃskṛtaṃ darbhakṛtottarīyam</l>
    <l xml:id="KAZ.10.3.31cd">tattasya mā bhūnnarakaṃ ca gacched yo bhartṛpiṇḍasya kṛte na yudhyet iti</l>
  </lg>
  <p xml:id="KAZ.10.3.32">mantripurohitābhyāmutsāhayed yodhānvyūhasampadā</p>
  <p xml:id="KAZ.10.3.33">kārtāntikādiścāsya vargaḥ sarvajñadaivatasamyogakhyāpanābhyāṃ svapakṣamuddharṣayetparapakṣaṃ codvejayet</p>
  <p xml:id="KAZ.10.3.34">śvo yuddhamiti kṛtopavāsaḥ śastravāhanaṃ cānuśayīta</p>
  <p xml:id="KAZ.10.3.35">atharvabhiśca juhuyāt</p>
  <p xml:id="KAZ.10.3.36">vijayayuktāḥ svargīyāścāśiṣo vācayet</p>
  <p xml:id="KAZ.10.3.37">brāhmaṇebhyaścātmānamatisṛjet</p>
  <p xml:id="KAZ.10.3.38">śauryaśilpābhijanānurāgayuktamarthamānābhyāmavisaṃvāditamanīkagarbhaṃ kurvīta</p>
  <p xml:id="KAZ.10.3.39">pitṛputrabhrātṛkāṇāmāyudhīyānāmadhvajaṃ muṇḍānīkaṃ rājasthānam</p>
  <p xml:id="KAZ.10.3.40">hastī ratho vā rājavāhanamaśvānubandhaḥ</p>
  <p xml:id="KAZ.10.3.41">yatprāyasainyo yatra vā vinītaḥ syāttadadhirohayet</p>
  <p xml:id="KAZ.10.3.42">rājavyañjano vyūhādhiṣṭhānamāyojyaḥ</p>
  <p xml:id="KAZ.10.3.43">sūtamāgadhāḥ śūrāṇāṃ svargamasvargaṃ bhīrūṇāṃ jātisaṃghakulakarmavṛttastavaṃ ca yodhānāṃ varṇayeyuḥ</p>
  <p xml:id="KAZ.10.3.44">purohitapuruṣāḥ kṛtyābhicāraṃ brūyuḥ yantrikavardhakimauhūrtikāḥ svakarmasiddhimasiddhiṃ pareṣām</p>
  <p xml:id="KAZ.10.3.45">senāpatirarthamānābhyāmabhisaṃskṛtamanīkamābhāṣeta śatasāhasro rājavadhaḥ pañcāśatsāhasraḥ senāpatikumāravadhaḥ daśasāhasraḥ pravīramukhyavadhaḥ pañcasāhasro hastirathavadhaḥ sāhasro'śvavadhaḥ śatyaḥ pattimukhyavadhaḥ śiro viṃśatikaṃ bhogadvaiguṇyaṃ svayaṃ grāhaśca iti</p>
  <p xml:id="KAZ.10.3.46">tadeṣāṃ daśavargādhipatayo vidyuḥ</p>
  <p xml:id="KAZ.10.3.47">cikitsakāḥ śastrayantrāgadasnehavastrahastāḥ striyaścānnapānarakṣiṇyaḥ puruṣāṇāmuddharṣaṇīyāḥ pṛṣṭhatastiṣṭheyuḥ</p>
  <p xml:id="KAZ.10.3.48">adakṣiṇāmukhaṃ pṛṣṭhataḥsūryamanulomavātamanīkaṃ svabhūmau vyūheta</p>
  <p xml:id="KAZ.10.3.49">parabhūmivyūhe cāśvāṃścārayeyuḥ</p>
  <p xml:id="KAZ.10.3.50">yatra sthānaṃ prajavaścābhūmirvyūhasya tatra sthitaḥ prajavitaścobhayathā jīyeta | viparyaye jayati ubhayathā sthāne prajave ca</p>
  <p xml:id="KAZ.10.3.52">samā viṣamā vyāmiśrā vā bhūmiriti purastātpārśvābhyāṃ paścācca jñeyā</p>
  <p xml:id="KAZ.10.3.53">samāyāṃ daṇḍamaṇḍalavyūhāḥ viṣamāyāṃ bhogāsaṃhatavyūhāḥ vyāmiśrāyāṃ viṣamavyūhāḥ</p>
  <p xml:id="KAZ.10.3.54">viśiṣṭabalaṃ bhaṅktvā saṃdhiṃ yāceta</p>
  <p xml:id="KAZ.10.3.55">samabalena yācitaḥ saṃdadhīta</p>
  <p xml:id="KAZ.10.3.56">hīnamanuhanyāt na tveva svabhūmiprāptaṃ tyaktātmānaṃ vā</p>
  <lg xml:id="KAZ.10.3.57">
    <l xml:id="KAZ.10.3.57ab">punarāvartamānasya nirāśasya ca jīvite</l>
    <l xml:id="KAZ.10.3.57cd">adhāryo jāyate vegastasmādbhagnaṃ na pīḍayet</l>
  </lg>
</div>

<div n="10.4">
  <p xml:id="KAZ.10.4.01">svabhūmiḥ pattyaśvarathadvipānāmiṣṭā yuddhe niveśe ca</p>
  <p xml:id="KAZ.10.4.02">dhānvanavananimnasthalayodhināṃ khanakākāśadivārātriyodhināṃ ca puruṣāṇāṃ nādeyapārvatānūpasārasānāṃ ca hastināmaśvānāṃ ca yathāsvamiṣṭā yuddhabhūmayaḥ kālāśca</p>
  <p xml:id="KAZ.10.4.03">samā sthirābhikāśā nirutkhātinyacakrakhurānakṣagrāhiṇyavṛkṣagulmavratatīstambhakedāraśvabhravalmīkasikatāpaṅkabhaṅgurā daraṇahīnā ca rathabhūmiḥ hastyaśvayormanuṣyāṇāṃ ca same viṣame hitā yuddhe niveśe ca</p>
  <p xml:id="KAZ.10.4.04">aṇvaśmavṛkṣā hrasvalaṅghanīyaśvabhrā mandadaraṇadoṣā cāśvabhūmiḥ</p>
  <p xml:id="KAZ.10.4.05">sthūlasthāṇvaśmavṛkṣavratatīvalmīkagulmā padātibhūmiḥ</p>
  <p xml:id="KAZ.10.4.06">gamyaśailanimnaviṣamā mardanīyavṛkṣā chedanīyavratatī paṅkabhaṅgurā daraṇahīnā ca hastibhūmiḥ</p>
  <p xml:id="KAZ.10.4.07">akaṇṭakinyabahuviṣamā pratyāsāravatīti padātīnāmatiśayaḥ</p>
  <p xml:id="KAZ.10.4.08">dviguṇapratyāsārā kardamodakakhañjanahīnā nihśarkareti vājināmatiśayaḥ</p>
  <p xml:id="KAZ.10.4.09">pāṃsukardamodakanalaśarādhānavatī śvadaṇṣṭrahīnā mahāvṛkṣaśākhāghātaviyukteti hastināmatiśayaḥ</p>
  <p xml:id="KAZ.10.4.10">toyāśayāpāśrayavatī nirutkhātinī kedārahīnā vyāvartanasamartheti rathānāmatiśayaḥ</p>
  <p xml:id="KAZ.10.4.11">uktā sarveṣāṃ bhūmiḥ</p>
  <p xml:id="KAZ.10.4.12">etayā sarvabalaniveśā yuddhāni ca vyākhyātāni bhavanti</p>
  <p xml:id="KAZ.10.4.13">bhūmivāsavanavicayo'viṣamatoyatīrthavātaraśmigrahaṇaṃ vīvadhāsārayorghāto rakṣā vā viśuddhiḥ sthāpanā ca balasya prasāravṛddhirbāhūtsāraḥ pūrvaprahāro vyāveśanaṃ vyāvedhanamāśvāso grahaṇaṃ mokṣaṇaṃ mārgānusāravinimayaḥ kośakumārābhiharaṇaṃ jaghanakoṭyabhighāto hīnānusāraṇamanuyānaṃ samājakarmetyaśvakarmāṇi</p>
  <p xml:id="KAZ.10.4.14">puroyānamakṛtamārgavāsatīrthakarma bāhūtsārastoyataraṇāvataraṇe sthānagamanāvataraṇaṃ viṣamasambādhapraveśo'gnidānaśamanamekāṅgavijayo bhinnasaṃdhānamabhinnabhedanaṃ vyasane trāṇamabhighāto vibhīṣikā trāsanaṃ audāryaṃ grahaṇaṃ mokṣaṇaṃ sāladvārāṭṭālakabhañjanaṃ kośavāhanāpavāhanamiti hastikarmāṇi</p>
  <p xml:id="KAZ.10.4.15">svabalarakṣā caturaṅgabalapratiṣedhaḥ saṃgrāme grahaṇaṃ mokṣaṇaṃ bhinnasaṃdhānamabhinnabhedanaṃ trāsanamaudāryaṃ bhīmaghoṣaśceti rathakarmāṇi</p>
  <p xml:id="KAZ.10.4.16">sarvadeśakālaśastravahanaṃ vyāyāmaśceti padātikarmāṇi</p>
  <p xml:id="KAZ.10.4.17">śibiramārgasetukūpatīrthaśodhanakarma yantrāyudhāvaraṇopakaraṇagrāsavahanamāyodhanācca praharaṇāvaraṇapratividdhāpanayanamiti viṣṭikarmāṇi</p>
  <lg xml:id="KAZ.10.4.18">
    <l xml:id="KAZ.10.4.18ab">kuryādgavāśvavyāyogaṃ ratheṣvalpahayo nṛpaḥ</l>
    <l xml:id="KAZ.10.4.18cd">kharoṣṭraśakaṭānāṃ vā garbhamalpagajastathā</l>
  </lg>
</div>

<div n="10.5">
  <p xml:id="KAZ.10.5.01">pañcadhanuḥśatāpakṛṣṭaṃ durgamavasthāpya yuddhamupeyātbhūmivaśena vā</p>
  <p xml:id="KAZ.10.5.02">vibhaktamukhyāmacakṣurviṣaye mokṣayitvā senāṃ senāpatināyakau vyūheyātām</p>
  <p xml:id="KAZ.10.5.03">śamāntaraṃ pattiṃ sthāpayettriśamāntaramaśvam pañcaśamāntaraṃ rathaṃ hastinaṃ vā</p>
  <p xml:id="KAZ.10.5.04">dviguṇāntaraṃ triguṇāntaraṃ vā vyūheta</p>
  <p xml:id="KAZ.10.5.05">evaṃ yathāsukhamasambādhaṃ yudhyeta</p>
  <p xml:id="KAZ.10.5.06">pañcāratni dhanuḥ</p>
  <p xml:id="KAZ.10.5.07">tasmindhanvinaṃ sthāpayettridhanuṣyaśvam pañcadhanuṣi rathaṃ hastinaṃ vā</p>
  <p xml:id="KAZ.10.5.08">pañcadhanuranīkasaṃdhiḥ pakṣakakṣorasyānām</p>
  <p xml:id="KAZ.10.5.09">aśvasya trayaḥ puruṣāḥ pratiyoddhāraḥ</p>
  <p xml:id="KAZ.10.5.10">pañcadaśa rathasya hastino vā pañca cāśvāḥ</p>
  <p xml:id="KAZ.10.5.11">tāvantaḥ pādagopā vājirathadvipānāṃ vidheyāḥ</p>
  <p xml:id="KAZ.10.5.12">trīṇi trikāṇyanīkaṃ rathānāmurasyaṃ sthāpayettāvatkakṣaṃ pakṣaṃ cobhayataḥ</p>
  <p xml:id="KAZ.10.5.13">pañcacatvāriṃśadevaṃ rathā rathavyūhe bhavanti dve śate pañcaviṃśatiścāśvāḥ ṣaṭśatāni pañcasaptatiśca puruṣāḥ pratiyodhāraḥ tāvantaḥ pādagopāḥ</p>
  <p xml:id="KAZ.10.5.14">eṣa samavyūhaḥ</p>
  <p xml:id="KAZ.10.5.15">tasya dvirathottarā vṛddhiraikaviṃśatirathāditi</p>
  <p xml:id="KAZ.10.5.16">evamojā daśa samavyūhaprakṛtayo bhavanti</p>
  <p xml:id="KAZ.10.5.17">pakṣakakṣorasyānāṃ mitho viṣamasaṃkhyāne viṣamavyūhaḥ</p>
  <p xml:id="KAZ.10.5.18">tasyāpi dvirathottarā vṛddhiraikaviṃśatirathāditi</p>
  <p xml:id="KAZ.10.5.19">evamojā daśa viṣamavyūhaprakṛtayo bhavanti</p>
  <p xml:id="KAZ.10.5.20">ataḥ sainyānāṃ vyūhaśeṣamāvāpaḥ kāryaḥ</p>
  <p xml:id="KAZ.10.5.21">rathānāṃ dvau tribhāgāvaṅgeṣvāvāpayet śeṣamurasyaṃ sthāpayet</p>
  <p xml:id="KAZ.10.5.22">evaṃ tribhāgono rathānāmāvāpaḥ kāryaḥ</p>
  <p xml:id="KAZ.10.5.23">tena hastināmaśvānāmāvāpo vyākhyātaḥ</p>
  <p xml:id="KAZ.10.5.24">yāvadaśvarathadvipānāṃ yuddhasambādhanṃ na kuryāttāvadāvāpaḥ kāryaḥ</p>
  <p xml:id="KAZ.10.5.25">daṇḍabāhulyamāvāpaḥ</p>
  <p xml:id="KAZ.10.5.26">pattibāhulyaṃ pratyāpāvaḥ</p>
  <p xml:id="KAZ.10.5.27">ekāṅgabāhulyamanvāvāpaḥ</p>
  <p xml:id="KAZ.10.5.28">dūṣyabāhulyamatyāvāpaḥ</p>
  <p xml:id="KAZ.10.5.29">parāvāpātpratyāvāpācca caturguṇādāṣṭaguṇāditi vā vibhavataḥ sainyānāmāvāpaḥ</p>
  <p xml:id="KAZ.10.5.30">rathavyūhena hastivyūho vyākhyātaḥ</p>
  <p xml:id="KAZ.10.5.31">vyāmiśro vā hastirathāśvānāṃ cakrānteṣu hastinaḥ pārśvayoraśvā rathā urasye</p>
  <p xml:id="KAZ.10.5.32">hastināmurasyaṃ rathānāṃ kakṣāvaśvānāṃ pakṣāviti madhyabhedī</p>
  <p xml:id="KAZ.10.5.33">viparīto'ntabhedī</p>
  <p xml:id="KAZ.10.5.34">hastināmeva tu śuddhaḥ sāmnāhyānāmurasyamaupavāhyānāṃ jaghanaṃ vyālānāṃ koṭyāviti</p>
  <p xml:id="KAZ.10.5.35">aśvavyūho varmiṇāmurasyaṃ śuddhānāṃ kakṣapakṣāviti</p>
  <p xml:id="KAZ.10.5.36">pattivyūhaḥ purastādāvaraṇinaḥ pṛṣṭhato dhanvinaḥ</p>
  <p xml:id="KAZ.10.5.37">iti śuddhāḥ</p>
  <p xml:id="KAZ.10.5.38">pattayaḥ pakṣayoraśvāḥ pārśvayoḥ hastinaḥ pṛṣṭhato rathāḥ purastātparavyūhavaśena vā viparyāsaḥ</p>
  <p xml:id="KAZ.10.5.39">iti dvyaṅgabalavibhāgaḥ</p>
  <p xml:id="KAZ.10.5.40">tena traṅgabalavibhāgo vyākhyātaḥ</p>
  <p xml:id="KAZ.10.5.41">daṇḍasampatsārabalaṃ puṃsāṃ</p>
  <p xml:id="KAZ.10.5.42">hastyaśvayorviśeṣaḥ kulaṃ jātiḥ sattvaṃ vayaḥsthatā prāṇo varṣma javastejaḥ śilpaṃ stairyamudagratā vidheyatvaṃ suvyañjanācārateti</p>
  <p xml:id="KAZ.10.5.43">pattyaśvarathadvipānāṃ sāratribhāgamurasyaṃ sthāpayetdvau tribhāgau kakṣaṃ pakṣaṃ cobhayataḥ anulomamanusāram pratilomaṃ tṛtīyasāram phalgu pratilomam</p>
  <p xml:id="KAZ.10.5.44">evaṃ sarvamupayogaṃ gamayet</p>
  <p xml:id="KAZ.10.5.45">phalgubalamanteṣvavadhāya vegābhihūliko bhavati</p>
  <p xml:id="KAZ.10.5.46">sārabalamagrataḥ kṛtvā koṭīṣvanusāraṃ kuryātjaghane tṛtiyiyasāraṃ madhye phalgubalam</p>
  <p xml:id="KAZ.10.5.47">evametatsahiṣṇu bhavati</p>
  <p xml:id="KAZ.10.5.48">vyūhaṃ tu sthāpayitvā pakṣakakṣorasyānāmekena dvābhyāṃ vā praharet śeṣaiḥ pratigṛhṇīyāt</p>
  <p xml:id="KAZ.10.5.49">yatparasya durbalaṃ vītahastyaśvaṃ dūṣyāmātyaṃ kṛtopajāpaṃ vā tatprabhūtasāreṇābhihanyāt</p>
  <p xml:id="KAZ.10.5.50">yadvā parasya sāriṣṭhaṃ taddviguṇasāreṇābhihanyāt</p>
  <p xml:id="KAZ.10.5.51">yadaṅgamalpasāramātmanastadbahunopacinuyāt</p>
  <p xml:id="KAZ.10.5.52">yataḥ parasyāpacayastato'bhyāśe vyūheta yatot vā bhayaṃ syāt</p>
  <p xml:id="KAZ.10.5.53">abhisṛtaṃ parisṛtamatisṛtamapasṛtamunmathyāvadhānaṃ valayo gomūtrikā maṇḍalaṃ prakīrṇikā vyāvṛttapṛṣṭhamanuvaṃśamagrataḥ pārśvābhyāṃ pṛṣṭhato bhagnarakṣā bhagnānupāta ityaśvayuddhāni</p>
  <p xml:id="KAZ.10.5.54">prakīrṇikāvarjānyetānyeva caturṇāmaṅgānāṃ vyastasamastānāṃ vā ghātaḥ pakṣakakṣorasyānāṃ ca prabhañjanamavaskandaḥ sauptikaṃ ceti hasidyuddhāni</p>
  <p xml:id="KAZ.10.5.55">unmathyāvadhānavarjānyetānyeva svabhūmāvabhiyānāpayānasthitayuddhānīti rathayuddhāni</p>
  <p xml:id="KAZ.10.5.56">sarvadeśakālapraharaṇamupāṃśudaṇḍaśceti pattiyuddhāni</p>
  <lg xml:id="KAZ.10.5.57">
    <l xml:id="KAZ.10.5.57ab">etena vidhinā vyūhānojānyugmāṃśca kārayet</l>
    <l xml:id="KAZ.10.5.57cd">vibhavo yāvadaṅgānāṃ caturṇāṃ sadṛśo bhavet</l>
  </lg>
  <lg xml:id="KAZ.10.5.58">
    <l xml:id="KAZ.10.5.58ab">dve śate dhanuṣāṃ gatvā rājā tiṣṭhetpratigrahe</l>
    <l xml:id="KAZ.10.5.58cd">bhinnasaṃghātanaṃ tasmānna yudhyetāpratigrahaḥ</l>
  </lg>
</div>

<div n="10.6">
  <p xml:id="KAZ.10.6.01">pakṣāv urasyaṃ pratigraha ityauśanaso vyūhavibhāgaḥ</p>
  <p xml:id="KAZ.10.6.02">pakṣau kakṣāv urasym pratigraha iti bārhasptyaḥ</p>
  <p xml:id="KAZ.10.6.03">prapakṣakakṣorasyā ubhayoḥ daṇḍabhogamaṇḍalāsaṃhatāḥ prakṛtivyūhāḥ</p>
  <p xml:id="KAZ.10.6.04">tatra tiryagvṛttirdaṇḍaḥ</p>
  <p xml:id="KAZ.10.6.05">samastānāmanvāvṛttirbhogaḥ</p>
  <p xml:id="KAZ.10.6.06">saratāṃ sarvatovṛttirmaṇḍalaḥ</p>
  <p xml:id="KAZ.10.6.07">sthitānāṃ pṛthaganīkavṛttirasaṃhataḥ</p>
  <p xml:id="KAZ.10.6.08">pakṣakakṣorasyaiḥ samaṃ vartamāno daṇḍaḥ</p>
  <p xml:id="KAZ.10.6.09">sa kakṣātikrāntaḥ pradaraḥ</p>
  <p xml:id="KAZ.10.6.10">sa eva pakṣakakṣābhyāṃ pratikrānto dṛḍhakaḥ</p>
  <p xml:id="KAZ.10.6.11">sa evātikrāntaḥ pakṣābhyāmasahyaḥ</p>
  <p xml:id="KAZ.10.6.12">pakṣāvavasthāpyorasyātikrāntaḥ śyenaḥ</p>
  <p xml:id="KAZ.10.6.13">viparyaye cāpaṃ cāpakukuṣiḥ pratiṣṭhaḥ supratiṣṭhaśca</p>
  <p xml:id="KAZ.10.6.14">cāpapakṣaḥ saṃjayaḥ</p>
  <p xml:id="KAZ.10.6.15">sa evorasyātikrānto vijayaḥ</p>
  <p xml:id="KAZ.10.6.16">sthūlakarṇapakṣaḥ sthūṇākarṇaḥ</p>
  <p xml:id="KAZ.10.6.17">dviguṇapakṣasthūṇo viśālavijayaḥ</p>
  <p xml:id="KAZ.10.6.18">tryabhikrāntapakṣaścamūmukhaḥ</p>
  <p xml:id="KAZ.10.6.19">viparyaye jhaṣāsyaḥ</p>
  <p xml:id="KAZ.10.6.20">ūrdhvarājirdaṇḍaḥ sūcī</p>
  <p xml:id="KAZ.10.6.21">dvau daṇḍau valayaḥ</p>
  <p xml:id="KAZ.10.6.22">catvāro durjayaḥ</p>
  <p xml:id="KAZ.10.6.23">iti daṇḍavyūhāḥ</p>
  <p xml:id="KAZ.10.6.24">pakṣakakṣorasyairviṣamaṃ vartamāno bhogaḥ</p>
  <p xml:id="KAZ.10.6.25">sa sarpasārī gomūtrikā vā</p>
  <p xml:id="KAZ.10.6.26">sa yugmorasyo daṇḍapakṣaḥ śakaṭaḥ</p>
  <p xml:id="KAZ.10.6.27">viparyaye makaraḥ</p>
  <p xml:id="KAZ.10.6.28">hastyaśvarathairvyatikīrṇaḥ śakaṭaḥ pāripatantakaḥ</p>
  <p xml:id="KAZ.10.6.29">iti bhogavyūhāḥ</p>
  <p xml:id="KAZ.10.6.30">pakṣakakṣorasyānāmekībhāve maṇḍalaḥ</p>
  <p xml:id="KAZ.10.6.31">sa sarvatomukhaḥ sarvatobhadraḥ</p>
  <p xml:id="KAZ.10.6.32">aṣṭānīko durjayaḥ</p>
  <p xml:id="KAZ.10.6.33">iti maṇḍalavyūhāḥ</p>
  <p xml:id="KAZ.10.6.34">pakṣakakṣorasyānāmasaṃhatādasaṃhataḥ</p>
  <p xml:id="KAZ.10.6.35">sa pañcānīkānāmākṛtisthāpanādvajro godhā vā</p>
  <p xml:id="KAZ.10.6.36">caturṇāmuddhānakaḥ kākapadī vā</p>
  <p xml:id="KAZ.10.6.37">trayāṇāmardhacandrakaḥ karkaṭakaśṛṅgī vā</p>
  <p xml:id="KAZ.10.6.38">ityasaṃhatavyūhāḥ</p>
  <p xml:id="KAZ.10.6.39">rathorasyo hastikakṣo'śvapṛṣṭho'riṣṭaḥ</p>
  <p xml:id="KAZ.10.6.40">pattayo'śvā rathā hastinaścānupṛṣṭhamacalaḥ</p>
  <p xml:id="KAZ.10.6.41">hastino'śvā rathāḥ pattayaścānupṛṣṭhamapratihataḥ</p>
  <p xml:id="KAZ.10.6.42">teṣāṃ pradaraṃ dṛḍhakena ghātayetdṛḍhakamasahyena śyenaṃ cāpena pratiṣṭhaṃ supratiṣṭhena saṃjayaṃ vijayena sthūṇākarṇaṃ viśālavijayena pāripatantakaṃ sarvatobhadreṇa</p>
  <p xml:id="KAZ.10.6.43">durjayena sarvānprativyūheta</p>
  <p xml:id="KAZ.10.6.44">pattyaśvarathadvipānāṃ pūrvaṃ pūrvamuttareṇa ghātayet hīnāṅgamadhikāṅgena ceti</p>
  <p xml:id="KAZ.10.6.45">aṅgadaśakasyaikaḥ patiḥ patikaḥ patikadaśakasyaikaḥ senāpatiḥ taddaśakasyaiko nāyaka iti</p>
  <p xml:id="KAZ.10.6.46">sa tūryaghoṣadhvajapatākābhirvyūhāṅgānāṃ saṃjñāḥ sthāpayedaṅgavibhāge saṃghāte sthāne gamane vyāvartane praharaṇe ca</p>
  <p xml:id="KAZ.10.6.47">same vyūhe deśakālasārayogātsiddhiḥ</p>
  <lg xml:id="KAZ.10.6.48">
    <l xml:id="KAZ.10.6.48ab">yantrairupaniṣadyogaistīkṣṇairvyāsaktaghātibhiḥ</l>
    <l xml:id="KAZ.10.6.48cd">māyābhirdevasamyogaiḥ śakaṭairhastibhīṣaṇaiḥ</l>
  </lg>
  <lg xml:id="KAZ.10.6.49">
    <l xml:id="KAZ.10.6.49ab">dūṣyaprakopairgoyūthaiḥ skandhāvārapradīpanaiḥ</l>
    <l xml:id="KAZ.10.6.49cd">koṭījaghanaghātairvā dūtavyañjanabhedanaiḥ</l>
  </lg>
  <lg xml:id="KAZ.10.6.50">
    <l xml:id="KAZ.10.6.50ab">durgaṃ dagdhaṃ hṛtaṃ vā te kopaḥ kulyaḥ samutthitaḥ</l>
    <l xml:id="KAZ.10.6.50cd">śatrurāṭaviko vā iti parasyodvegamācaret</l>
  </lg>
  <lg xml:id="KAZ.10.6.51">
    <l xml:id="KAZ.10.6.51ab">ekaṃ hanyānna vā hanyādiṣuḥ kṣipto dhanuṣmatā</l>
    <l xml:id="KAZ.10.6.51cd">prajñānena tu matiḥ kṣiptā hanyādgarbhagatānapi</l>
  </lg>
</div>

<div n="11.1">
  <p xml:id="KAZ.11.1.01">saṃghalābho daṇḍamitralābhānāmuttamaḥ</p>
  <p xml:id="KAZ.11.1.02">saṃghā hi saṃhatatvādadhṛṣyāḥ pareṣām</p>
  <p xml:id="KAZ.11.1.03">tānanuguṇānbhuñjīta sāmadānābhyām viguṇānbhedadaṇḍābhyām</p>
  <p xml:id="KAZ.11.1.04">kāmbojasurāṣṭrakṣatriyaśreṇyādayo vārttaśastropajīvinaḥ</p>
  <p xml:id="KAZ.11.1.05">licchivikavṛjikamallakamadrakakukurakurupāñcālādayo rājaśabdopajīvinaḥ</p>
  <p xml:id="KAZ.11.1.06">sarveṣāmāsannāḥ sattriṇaḥ saṃghānāṃ parasparanyaṅgadveṣavairakalahasthānānyupalabhya kramābhinītaṃ bhedamupacārayeyuḥ asau tvā vijalpati iti</p>
  <p xml:id="KAZ.11.1.07">evamubhayatobaddharoṣāṇāṃ vidyāśilpadyūtavaihārikeṣvācāryavyañjanā bālakalahānutpādayeyuḥ</p>
  <p xml:id="KAZ.11.1.08">veśaśauṇḍikeṣu vā pratilomapraśaṃsābhiḥ saṃghamukhyamanuṣyāṇāṃ tīkṣṇāḥ kalahānutpādayeyuḥ kṛtyapakṣopagraheṇa vā</p>
  <p xml:id="KAZ.11.1.09">kumārakānviśiṣṭacchindikayā hīnacchindikānutsāhayeyuḥ</p>
  <p xml:id="KAZ.11.1.10">viśiṣṭānāṃ caikapātraṃ vivāhaṃ vā hīnebhyo vārayeyuḥ</p>
  <p xml:id="KAZ.11.1.11">hīnānvā viśiṣṭairekapātre vivāhe vā yojayeyuḥ</p>
  <p xml:id="KAZ.11.1.12">avahīnānvā tulyabhāvopagamane kulataḥ pauruṣataḥ sthānaviparyāsato vā</p>
  <p xml:id="KAZ.11.1.13">vyavahāramavasthitaṃ vā pratilomasthāpanena niśāmayeyuḥ</p>
  <p xml:id="KAZ.11.1.14">vivādapadeṣu vā dravyapaśumanuṣyābhighātena rātrau tīkṣṇāḥ kalahānutpādayeyuḥ</p>
  <p xml:id="KAZ.11.1.15">sarveṣu ca kalahasthāneṣu hīnapakṣaṃ rājā kośadaṇḍābhyāmupagṛhya pratipakṣavadhe yojayet</p>
  <p xml:id="KAZ.11.1.16">bhinnānapavāhayedvā</p>
  <p xml:id="KAZ.11.1.17">bhūmau caiṣāṃ pañcakulīṃ daśakulīṃ vā kṛṣyāyāṃ niveśayet</p>
  <p xml:id="KAZ.11.1.18">ekasthā hi śastragrahaṇasamarthāḥ syuḥ</p>
  <p xml:id="KAZ.11.1.19">samavāye caiṣāmatyayaṃ sthāpayet</p>
  <p xml:id="KAZ.11.1.20">rājaśabdibhiravaruddhamavakṣiptaṃ vā kulyamabhijātaṃ rājaputratve sthāpayet</p>
  <p xml:id="KAZ.11.1.21">kārtāntikādiścāsya vargo rājalakṣaṇyatāṃ saṃgheṣu prakāśayet</p>
  <p xml:id="KAZ.11.1.22">saṃghamukhyāṃśca dharmiṣṭhānupajapetsvadharmamamuṣya rājñaḥ putre bhrātari vā pratipadyadhvamiti</p>
  <p xml:id="KAZ.11.1.23">pratipanneṣu kṛtyapakṣopagrahārthamarthaṃ daṇḍaṃ ca preṣayet</p>
  <p xml:id="KAZ.11.1.24">vikramakāle śauṇḍikavyañjanāḥ putradārapretāpadeśena naiṣecanikamiti madanarasayuktānmadyakumbhāñśataśaḥ prayaccheyuḥ</p>
  <p xml:id="KAZ.11.1.25">caityadaivatadvārarakṣāsthāneṣu ca sattriṇaḥ samayakarmanikṣepaṃ sahiraṇyābhijñānamudrāṇi hiraṇyabhājanāni ca prarūpayeyuḥ</p>
  <p xml:id="KAZ.11.1.26">dṛśyamāneṣu ca saṃgheṣu rājakīyāḥ ityāvedayeyuḥ</p>
  <p xml:id="KAZ.11.1.27">athāvaskandaṃ dadyāt</p>
  <p xml:id="KAZ.11.1.28">saṃghānāṃ vā vāhanahiraṇye kālike gṛhītvā saṃghamukhyāya prakhyātaṃ dravyaṃ prayacchet</p>
  <p xml:id="KAZ.11.1.29">tadeṣāṃ yācite dattamamuṣmai mukhyāya iti brūyāt</p>
  <p xml:id="KAZ.11.1.30">etena skandhāvārāṭavībhedo vyākhyātaḥ</p>
  <p xml:id="KAZ.11.1.31">saṃghamukhyaputramātmasambhāvitaṃ vā sattrī grāhayet amuṣya rājñaḥ putrastvaṃ śatrubhayādiha nyasto'si iti</p>
  <p xml:id="KAZ.11.1.32">pratipannaṃ rājā kośadaṇḍābhyāmupagṛhya saṃgheṣu vikramayet</p>
  <p xml:id="KAZ.11.1.33">avāptārthastamapi pravāsayet</p>
  <p xml:id="KAZ.11.1.34">bandhakīpoṣakāḥ plavakanaṭanartakasaubhikā vā praṇihitāḥ strībhiḥ paramarūpayauvanābhiḥ saṃghamukhyānunmādayeyuḥ</p>
  <p xml:id="KAZ.11.1.35">jātakāmānāmanyatamasya pratyayaṃ kṛtvānyatra gamanena prasabhaharaṇena vā kalahānutpādayeyuḥ</p>
  <p xml:id="KAZ.11.1.36">kalahe tīkṣṇāḥ karma kuryuḥ hato'yamitthaṃ kāmukaḥ iti</p>
  <p xml:id="KAZ.11.1.37">visaṃvāditaṃ vā marṣayamāṇamabhisṛtya strī brūyāt asau māṃ mukhyastvayi jātakāmāṃ bādhate tasmiñjīvati neha sthāsyāmi iti ghātamasya prayojayet</p>
  <p xml:id="KAZ.11.1.38">prasahyāpahṛtā vā vanānte kriḍāgṛhe vāpahartāraṃ rātrau tīkṣṇena ghātayetsvayaṃ vā rasena</p>
  <p xml:id="KAZ.11.1.39">tataḥ prakāśayet amunā me priyo hataḥ iti</p>
  <p xml:id="KAZ.11.1.40">jātakāmaṃ vā siddhavyañjanaḥ sāṃvadanikībhirauṣadhībhiḥ saṃvāsya rasenātisaṃdhāyāpagacchet</p>
  <p xml:id="KAZ.11.1.41">tasminnapakrānte sattriṇaḥ paraprayogamabhiśaṃseyuḥ</p>
  <p xml:id="KAZ.11.1.42">āḍhyavidhavā gūḍhājīvā yogastriyo vā dāyanikṣepārthaṃ vivadamānāḥ saṃghamukhyānunmādayeyuḥ aditikauśikastriyo nartakīgāyanā vā</p>
  <p xml:id="KAZ.11.1.43">pratipannān gūḍhaveśmasu rātrisamāgamapraviṣṭāṃstīkṣṇā hanyurbaddhvā hareyurvā</p>
  <p xml:id="KAZ.11.1.44">sattrī vā strīlolupaṃ saṃghamukhyaṃ prarūpayet amuṣmin grāme daridrakullamapasṛtam tasya strī rājārhā gṛhāṇaināmiti</p>
  <p xml:id="KAZ.11.1.45">gṛhītāyāmardhamāsānantaraṃ siddhavyañjano dūṣyasaṃghamukhyamadhye prakrośet asau me mukhyo bhāryāṃ snuṣāṃ bhaginīṃ duhitaraṃ vādhicarati iti</p>
  <p xml:id="KAZ.11.1.46">taṃ cetsaṃgho nigṛhṇīyāt rājainamupagṛhya viguṇeṣu vikramayet</p>
  <p xml:id="KAZ.11.1.47">anigṛhīte siddhavyañjanaṃ rātrau tīkṣṇāḥ pravāsayeyuḥ</p>
  <p xml:id="KAZ.11.1.48">tatastadvyañjanāḥ prakrośeyuḥ asau brahmahā brāhmaṇījāraśca iti</p>
  <p xml:id="KAZ.11.1.49">kārtāntikavyañjano vā kanyāmanyena vṛtāmanyasya prarūpayet amuṣya kanyā rājapatnī rājaprasavinī ca bhaviṣyati sarvasvena prasahya vaināṃ labhasva iti</p>
  <p xml:id="KAZ.11.1.50">alabhyamānāyāṃ parapakṣamuddharṣayet</p>
  <p xml:id="KAZ.11.1.51">labdhāyāṃ siddhaḥ kalahaḥ</p>
  <p xml:id="KAZ.11.1.52">bhikṣukī vā priyabhāryaṃ mukhyaṃ brūyāt asau te mukhyo yauvanotsikto bhāryāyāṃ māṃ prāhiṇottasyāhaṃ bhayāl lekhyamābharaṇaṃ gṛhītvāgatāsmi nirdoṣā te bhāryā gūḍhamasminpratikartavyamahamapi tāvatpratipatsyāmi iti</p>
  <p xml:id="KAZ.11.1.53">evaṃ ādiṣu kalahasthāneṣu svayamutpanne vā kalahe tīkṣṇairutpādite vā hīnapakṣaṃ rājā kośadaṇḍābhyāmupagṛhya viguṇeṣu vikramayedapavāhayedvā</p>
  <p xml:id="KAZ.11.1.54">saṃgheṣvevamekarājo varteta</p>
  <p xml:id="KAZ.11.1.55">saṃghāścāpyevamekarājādetebhyo'tisaṃghānebhyo rakṣayeyuḥ</p>
  <lg xml:id="KAZ.11.1.56">
    <l xml:id="KAZ.11.1.56ab">saṃghamukhyaśca saṃgheṣu nyāyavṛttirhitaḥ priyaḥ</l>
    <l xml:id="KAZ.11.1.56cd">dānto yuktajanastiṣṭhetsarvacittānuvartakaḥ</l>
  </lg>
</div>

<div n="12.1">
  <p xml:id="KAZ.12.1.01">balīyasābhiyukto durbalaḥ sarvatrānupraṇato vetasadharmā tiṣṭhet</p>
  <p xml:id="KAZ.12.1.02">indrasya hi sa praṇamati yo balīyaso namati iti bhāradvājaḥ</p>
  <p xml:id="KAZ.12.1.03">sarvasaṃdohena balānāṃ yudhyeta</p>
  <p xml:id="KAZ.12.1.04">parākramo hi vyasanamapahanti</p>
  <p xml:id="KAZ.12.1.05">svadharmaścaiṣa kṣatriyasya yuddhe jayaḥ parājayo vā iti viśālākṣaḥ</p>
  <p xml:id="KAZ.12.1.06">neti kauṭilyaḥ</p>
  <p xml:id="KAZ.12.1.07">sarvatrānupraṇataḥ kulaiḍaka iva nirāśo jīvite vasati</p>
  <p xml:id="KAZ.12.1.08">yudhyamānaścālpasainyaḥ samudramivāplavo'vagāhamānaḥ sīdati</p>
  <p xml:id="KAZ.12.1.09">tadviśiṣṭaṃ tu rājānamāśrito durgamaviṣahyaṃ vā ceṣṭeta</p>
  <p xml:id="KAZ.12.1.10">trayo'bhiyoktāro dharmalobhāsuravijayina iti</p>
  <p xml:id="KAZ.12.1.11">teṣāmabhyavapattyā dharmavijayī tuṣyati</p>
  <p xml:id="KAZ.12.1.12">tamabhyavapadyeta pareṣāmapi bhayāt</p>
  <p xml:id="KAZ.12.1.13">bhūmidravyaharaṇena lobhavijayī tuṣyati</p>
  <p xml:id="KAZ.12.1.14">tamarthenābhyavapadyeta</p>
  <p xml:id="KAZ.12.1.15">bhūmidravyaputradāraprāṇaharaṇenāsuravijayī</p>
  <p xml:id="KAZ.12.1.16">taṃ bhūmidravyābhyāmupagṛhyāgrāhyaḥ pratikurvīta</p>
  <p xml:id="KAZ.12.1.17">teṣāmanyatamamuttiṣṭhamānaṃ saṃdhinā mantrayuddhena kūṭayuddhena vā prativyūheta</p>
  <p xml:id="KAZ.12.1.18">śatrupakṣamasya sāmadānābhyāṃ svapakṣaṃ bhedadaṇḍābhyām</p>
  <p xml:id="KAZ.12.1.19">durgaṃ rāṣṭraṃ skandhāvāraṃ vāsya gūḍhāḥ śastrarasāgnibhiḥ sādhayeyuḥ</p>
  <p xml:id="KAZ.12.1.20">sarvataḥ pārṣṇimasya grāhayet</p>
  <p xml:id="KAZ.12.1.21">aṭavībhirvā rājyaṃ ghātayettatkulīnāparuddhābhyāṃ vā hārayet</p>
  <p xml:id="KAZ.12.1.22">apakārānteṣu cāsya dūṭaṃ preṣayet</p>
  <p xml:id="KAZ.12.1.23">anapakṛtya vā saṃdhānam</p>
  <p xml:id="KAZ.12.1.24">tathāpyabhiprayāntaṃ kośadaṇḍayoḥ pādottaramahorātrottaraṃ vā saṃdhiṃ yāceta</p>
  <p xml:id="KAZ.12.1.25">sa ceddaṇḍasaṃdhiṃ yāceta kuṇṭhamasmai hastyaśvaṃ dadyādutsāhitaṃ vā garayuktam</p>
  <p xml:id="KAZ.12.1.26">puruṣasaṃdhiṃ yāceta dūṣyāmitrāṭavībalamasmai dadyād yogapuruṣādhiṣṭhitam</p>
  <p xml:id="KAZ.12.1.27">tathā kuryād yathobhayavināśaḥ syāt</p>
  <p xml:id="KAZ.12.1.28">tīkṣṇabalaṃ vāsmai dadyād yadavamānitaṃ vikurvīta maulamanuraktaṃ vā yadasya vyasane'pakuryāt</p>
  <p xml:id="KAZ.12.1.29">kośasaṃdhiṃ yāceta sāramasmai dadyād yasya kretāraṃ nādhigacchetkupyamayuddhayogyaṃ vā</p>
  <p xml:id="KAZ.12.1.30">bhūmisaṃdhiṃ yāceta pratyādeyāṃ nityāmitrāmanapāśrayāṃ mahākṣayavyayaniveśāṃ vāsmai bhūmiṃ dadyāt</p>
  <p xml:id="KAZ.12.1.31">sarvasvena vā rājadhānīvarjena saṃdhiṃ yāceta balīyasaḥ</p>
  <lg xml:id="KAZ.12.1.32">
    <l xml:id="KAZ.12.1.32ab">yatprasahya haredanyastatprayaccedupāyataḥ</l>
    <l xml:id="KAZ.12.1.32cd">rakṣetsvadehaṃ na dhanaṃ kā hyanitye dhane dayā</l>
  </lg>
</div>

<div n="12.2">
  <p xml:id="KAZ.12.2.01">sa cetsaṃdhau nāvatiṣṭheta brūyādenaṃ ime śatruṣaḍvargavaśagā rājāno vinaṣṭāḥ teṣāmanātmavatāṃ nārhasi mārgamanugantum</p>
  <p xml:id="KAZ.12.2.02">dharmamarthaṃ cāvekṣasva</p>
  <p xml:id="KAZ.12.2.03">mitramukhā hyamitrāste ye tvā sāhasamadharmamarthātikramaṃ ca grāhayanti</p>
  <p xml:id="KAZ.12.2.04">śūraistyaktātmabhiḥ saha yoddhuṃ sāhasaṃ janakṣayamubhayataḥ kartumadharmaḥ dṛṣṭamarthaṃ mitramaduṣṭaṃ ca tyaktumarthātikramaḥ</p>
  <p xml:id="KAZ.12.2.05">mitravāṃśca sa rājā bhūyaścaitenārthena mitrāṇyudyojayiṣyati yāni tvā sarvato'bhiyāsyanti</p>
  <p xml:id="KAZ.12.2.06">na ca madhyamodāsīnayormaṇḍalasya vā parityaktaḥ bhavāṃstu parityaktaḥ yattvā samudyuktamupaprekṣante bhūyaḥ kṣayavyayābhyāṃ yujyatāṃ mitrācca bhidyatāmathainaṃ parityaktamūlaṃ sukhenocchetsyāmaḥ iti</p>
  <p xml:id="KAZ.12.2.07">sa bhavānnārhati mitramukhānāmamitrāṇāṃ śrotuṃ mitrāṇyudvejayitumamitrāṃśca śreyasā yoktum prāṇasaṃśayamanarthaṃ copagantumiti yacchet</p>
  <p xml:id="KAZ.12.2.08">tathāpi pratiṣṭhamānasya prakṛtikopamasya kārayed yathā saṃghavṛtte vyākhyātaṃ yogavāmane ca</p>
  <p xml:id="KAZ.12.2.09">tīkṣṇarasadaprayogaṃ ca</p>
  <p xml:id="KAZ.12.2.10">yaduktamātmarakṣitake rakṣyaṃ tatra tīkṣṇān rasadāṃśca prayuñjīta</p>
  <p xml:id="KAZ.12.2.11">bandhakīpoṣakāḥ paramarūpayauvanābhiḥ strībhiḥ senāmukhyānunmādayeyuḥ</p>
  <p xml:id="KAZ.12.2.12">bahūnāmekasyāṃ dvayorvā mukhyayoḥ kāme jāte tīkṣṇāḥ kalahānutpādayeyuḥ</p>
  <p xml:id="KAZ.12.2.13">kalahe parājitapakṣaṃ paratrāpagamane yātrāsāhāyyadāne vā bharturyojayeyuḥ</p>
  <p xml:id="KAZ.12.2.14">kāmavaśānvā siddhavyañjanāḥ sāṃvadanikībhiroṣadhībhiratisaṃdhānāya mukhyeṣu rasaṃ dāpayeyuḥ</p>
  <p xml:id="KAZ.12.2.15">vaidehakavyañjane vā rājamahiṣyāḥ subhagāyāḥ preṣyāmāsannāṃ kāmanimittamarthenābhivṛṣya parityajet</p>
  <p xml:id="KAZ.12.2.16">tasyaiva paricārakavyañjanopadiṣṭaḥ siddhavyañjanaḥ sāṃvadanikīmoṣadhīṃ dadyāt vaidehakaśarīre'vaghātavyā iti</p>
  <p xml:id="KAZ.12.2.17">siddhe subhagāyā apyenaṃ yogamupadiśet rājaśarīre'vadhātavyā iti</p>
  <p xml:id="KAZ.12.2.18">tato rasenātisaṃdadhyāt</p>
  <p xml:id="KAZ.12.2.19">kārtāntikavyañjano vā mahāmātraṃ rājalakṣaṇasampannaṃ kramābhinītaṃ brūyāt</p>
  <p xml:id="KAZ.12.2.20">bhāryāmasya bhikṣukī rājapatnī rājaprasavinī vā bhaviṣyasi iti</p>
  <p xml:id="KAZ.12.2.21">bhāryāvyañjanā vā mahāmātraṃ brūyāt rājā kila māmavarodhayiṣyati tavāntikāya pattralekhyamābharaṇaṃ cedaṃ parivrājikayāhṛtamiti</p>
  <p xml:id="KAZ.12.2.22">sūdārālikavyañjano vā rasaprayogārthaṃ rājavacanamarthaṃ cāsya lobhanīyamabhinayet</p>
  <p xml:id="KAZ.12.2.23">tadasya vaidehakavyañjanaḥ pratisaṃdadhyātkāryasiddhiṃ ca brūyāt</p>
  <p xml:id="KAZ.12.2.24">evamekena dvābhyāṃ tribhirityupāyairekaikamasya mahāmātraṃ vikramāyāpagamanāya vā yojayet iti</p>
  <p xml:id="KAZ.12.2.25">durgeṣu cāsya śūnyapālāsannāḥ sattriṇaḥ paurajānapadeṣu maitrīnimittamāvedayeyuḥ śūnyapālenoktā yodhāścādhikaraṇasthāśca kṛcchragato rājā jīvannāgamiṣyati na vā prasahya vittamārjayadhvamamitrāṃśca hata iti</p>
  <p xml:id="KAZ.12.2.26">bahulībhūte tīkṣṇāḥ paurānniśāsvāhārayeyuḥ mukhyāṃścābhihanyuḥ evaṃ kriyante ye śūnyapālasya na śuśrūṣante iti</p>
  <p xml:id="KAZ.12.2.27">śūnyapālasthāneṣu ca saśoṇitāni śastravittabandhanānyutsṛjeyuḥ</p>
  <p xml:id="KAZ.12.2.28">tataḥ sattriṇaḥ śūnyapālo ghātayati vilopayati ca ityāvedayeyuḥ</p>
  <p xml:id="KAZ.12.2.29">evaṃ jānapadān samāharturbhedayeyuḥ</p>
  <p xml:id="KAZ.12.2.30">samāhartṛpuruṣāṃstu grāmamadhyeṣu rātrau tīkṣṇā hatvā brūyuḥ evaṃ kriyante ye janapadamadharmeṇa bādhante iti</p>
  <p xml:id="KAZ.12.2.31">samutpanne doṣe śūnyapālaṃ samāhartāraṃ vā prakṛtikopena ghātayeyuḥ</p>
  <p xml:id="KAZ.12.2.32">tatkulīnamaparuddhaṃ vā pratipādayeyuḥ</p>
  <lg xml:id="KAZ.12.2.33">
    <l xml:id="KAZ.12.2.33ab">antaḥpurapuradvāraṃ dravyadhānyaparigrahān</l>
    <l xml:id="KAZ.12.2.33cd">daheyustāṃśca hanyurvā brūyurasyārtavādinaḥ</l>
  </lg>
</div>

<div n="12.3">
  <p xml:id="KAZ.12.3.01">rājño rājavallabhānāṃ cāsannāḥ sattriṇaḥ pattyaśvarathadvipamukhyānāṃ rājā kruddhaḥ iti suhṛdviśvāsena mitrasthānīyeṣu kathayeyuḥ</p>
  <p xml:id="KAZ.12.3.02">bahulībhūte tīkṣṇāḥ kṛtarātricārapratīkārā gṛheṣu svāmivacanenāgamyatāmiti brūyuḥ</p>
  <p xml:id="KAZ.12.3.03">tānnirgacchata evābhihanyuḥ svāmisaṃdeśaḥ iti cāsannānbrūyuḥ</p>
  <p xml:id="KAZ.12.3.04">ye cāpravāsitāstān sattriṇo brūyuḥ etattad yadasmābhiḥ kathitaṃ jīvitukāmenāpakrāntavyamiti</p>
  <p xml:id="KAZ.12.3.05">yebhyaśca rājā yācito na dadāti tān sattriṇo brūyuḥ uktaḥ śūnyapālo rājñā ayācyamarthamasau cāsau ca mā yācate mayā pratyākhyātāḥ śatrusaṃhitāḥ teṣāmuddharaṇe prayatasva iti</p>
  <p xml:id="KAZ.12.3.06">tataḥ pūrvavadācaret</p>
  <p xml:id="KAZ.12.3.07">yebhyaśca rājā yācito dadāti tān sattriṇo brūyuḥ uktaḥ śūnyapālo rājñā ayācyamarthamasau cāsau ca mā yācate tebhyo mayā so'rtho viśvāsārthaṃ dattaḥ śatrusaṃhitāḥ teṣāmuddharaṇe prayatasva iti</p>
  <p xml:id="KAZ.12.3.08">tataḥ pūrvavadācaret</p>
  <p xml:id="KAZ.12.3.09">ye cainaṃ yācyamarthaṃ na yācante tān sattriṇo brūyuḥ uktaḥ śūnyapālo rājñā yācyamarthamasau cāsau ca mā na yācate kimanyatsvadoṣaśaṅkitatvātteṣāmuddharaṇe prayatasva iti</p>
  <p xml:id="KAZ.12.3.10">tataḥ pūrvavadācaret</p>
  <p xml:id="KAZ.12.3.11">etena sarvaḥ kṛtyapakṣo vyākhyātaḥ</p>
  <p xml:id="KAZ.12.3.12">pratyāsanno vā rājānaṃ sattrī grāhayet asau cāsau ca te mahāmātraḥ śatrupuruṣaiḥ sambhāṣate iti</p>
  <p xml:id="KAZ.12.3.13">pratipanne dūṣyānasya śāsanaharāndarśayet etattat iti</p>
  <p xml:id="KAZ.12.3.14">senāmukhyaprakṛtipuruṣānvā bhūmyā hiraṇyena vā lobhayitvā sveṣu vikramayedapavāhayedvā</p>
  <p xml:id="KAZ.12.3.15">yo'sya putraḥ samīpe durge vā prativasati taṃ sattriṇopajāpayet ātmasampannatarastvaṃ putraḥ tathāpyantarhitaḥ tatkimupekṣase vikramya gṛhāṇa purā tvā yuvarājo vināśayati iti</p>
  <p xml:id="KAZ.12.3.16">tatkulīnamaparuddhaṃ vā hiraṇyena pratilobhya brūyāt antarbalaṃ pratyantaskandhamantaṃ vāsya pramṛdnīhi iti</p>
  <p xml:id="KAZ.12.3.17">āṭavikānarthamānābhyāmupagṛhya rājyamasya ghātayet</p>
  <p xml:id="KAZ.12.3.18">pārṣṇigrāhaṃ vāsya brūyāt eṣa khalu rājā māmucchidya tvāmucchetsyati pārṣṇimasya gṛhāṇa tvayi nivṛttasyāhaṃ pārṣṇiṃ grahīṣyāmi iti</p>
  <p xml:id="KAZ.12.3.19">mitrāṇi vāsya brūyāt ahaṃ vaḥ setuḥ mayi vibhinne sarvāneṣa vo rājā plāvayiṣyati sambhūya vāsya yātrāṃ vihanāma iti</p>
  <p xml:id="KAZ.12.3.20">tatsaṃhatānāmasaṃhatānāṃ ca preṣayet eṣa khalu rājā māmutpāṭya bhavatsu karma kariṣyati budhyadhvamahaṃ vaḥ śreyānabhyupapattumiti</p>
  <lg xml:id="KAZ.12.3.21">
    <l xml:id="KAZ.12.3.21ab">madhyamasya prahiṇuyādudāsīnasya vā punaḥ</l>
    <l xml:id="KAZ.12.3.21cd">yathāsannasya mokṣārthaṃ sarvasvena tadarpaṇam</l>
  </lg>
</div>

<div n="12.4">
  <p xml:id="KAZ.12.4.01">paṇyāgārapūrvaṃ preṣayeyuḥ ayaṃ deśo hāryaḥ iti</p>
  <p xml:id="KAZ.12.4.02">āgatāṃścaiṣāṃ durge gūḍhapuruṣānarthamānābhyāmabhisatkṛtya prakṛticchidrāṇi pradarśayeyuḥ</p>
  <p xml:id="KAZ.12.4.03">teṣu taiḥ saha prahareyuḥ</p>
  <p xml:id="KAZ.12.4.04">skandhāvāre vāsya śauṇḍikavyañjanaḥ putramabhityaktaṃ sthāpayitvāvaskandakāle rasena pravāsayitvā naiṣecanikamiti madanarasayuktānmadyakumbhāñśataśaḥ prayacchet</p>
  <p xml:id="KAZ.12.4.05">śuddhaṃ vā madyaṃ pādyaṃ vā madyaṃ dadyādekamahaḥ uttaraṃ ras siddhaṃ prayacchet</p>
  <p xml:id="KAZ.12.4.06">śuddhaṃ vā madyaṃ daṇḍamukhyebhyaḥ pradāya madakāle rasasiddhaṃ prayacchet</p>
  <p xml:id="KAZ.12.4.07">daṇḍamukhyavyañjano vā putramabhityaktamiti samānam</p>
  <p xml:id="KAZ.12.4.08">pākvamāṃsikāudanikāuṇḍikāpūpikavyañjanā vā paṇyaviśeṣamavaghoṣayitvā parasparasaṃgharṣeṇa kālikaṃ samarghataramiti vā parānāhūya rasena svapaṇyānyapacārayeyuḥ</p>
  <p xml:id="KAZ.12.4.09">surākṣīradadhisarpistailāni vā tadvyavahartṛhasteṣu gṛhītā striyo bālāśca rasayukteṣu svabhājaneṣu parikireyuḥ</p>
  <p xml:id="KAZ.12.4.10">anenārgheṇa viśiṣṭaṃ vā bhūyo dīyatāmiti tatraivāvākireyuḥ</p>
  <p xml:id="KAZ.12.4.11">etānyeva vaidehakavyañjanāḥ paṇyavireyeṇāhartāro vā</p>
  <p xml:id="KAZ.12.4.12">hastyaśvānāṃ vidhāyavaseṣu rasamāsannā dadyuḥ</p>
  <p xml:id="KAZ.12.4.13">karmakaravyañjanā vā rasāktaṃ yavasamudakaṃ vā vikrīṇīran</p>
  <p xml:id="KAZ.12.4.14">cirasaṃsṛṣṭā vā govāṇijakā gavāmajāvīnāṃ vā yūthānyavaskandakāleṣu pareṣāṃ mohasthāneṣu pramuñceyuḥ aśvakharoṣṭramahiṣādīnāṃ duṣṭāṃśca</p>
  <p xml:id="KAZ.12.4.15">tadvyañjanā vā cucchundarīśoṇitāktākṣān</p>
  <p xml:id="KAZ.12.4.16">lubdhakavyañjanā vā vyālamṛgānpañjarebhyaḥ pramuñceyuḥ sarpagrāhā vā sarpānugraviṣān hastijīvino vā hastinaḥ</p>
  <p xml:id="KAZ.12.4.17">agnijīvino vāgnimavasṛjeyuḥ</p>
  <p xml:id="KAZ.12.4.18">gūḍhapuruṣā vā vimukhānpattyaśvarathadvipamukhyānabhihanyuḥ ādīpayeyurvā mukhyāvāsān</p>
  <p xml:id="KAZ.12.4.19">dūṣyāmitrāṭavikavyañjanāḥ praṇihitāḥ pṛṣṭhābhighātamavaskandapratigrahaṃ vā kuryuḥ</p>
  <p xml:id="KAZ.12.4.20">vanagūḍhā vā pratyantaskandhamupaniṣkṛṣyābhihanyuḥ ekāyane vīvadhāsāraprasārānvā</p>
  <p xml:id="KAZ.12.4.21">sasaṃketaṃ vā rātriyuddhe bhūritūryamāhatya brūyuḥ anupraviṣṭāḥ smo labdhaṃ rājyamiti</p>
  <p xml:id="KAZ.12.4.22">rājāvāsamanupraviṣṭā vā saṃkuleṣu rājānaṃ hanyuḥ</p>
  <p xml:id="KAZ.12.4.23">sarvato vā prayātamena (eva) mlecchāṭavikadaṇṭacāriṇaḥ sattrāpāśrayāḥ stambhavāṭāpāśrayā vā hanyuḥ</p>
  <p xml:id="KAZ.12.4.24">lubdhakavyañjanā vāvaskandasaṃkuleṣu gūḍhayuddhahetubhirabhihanyuḥ</p>
  <p xml:id="KAZ.12.4.25">ekāyane vā śailastambhavāṭakhañjanāntarudake vā svabhūmibalenābhihanyuḥ</p>
  <p xml:id="KAZ.12.4.26">nadīsarastaṭākasetubandhabhedavegena vā plāvayeyuḥ</p>
  <p xml:id="KAZ.12.4.27">dhānvanavanadurganimnadurgasthaṃ vā yogāgnidhūmābhyāṃ nāśayeyuḥ</p>
  <p xml:id="KAZ.12.4.28">saṃkaṭagatamagninā dhānvanagataṃ dhūmena nidhānagataṃ rasena toyāvagāḍhaṃ duṣṭagrāhairudakacaraṇairvā tīkṣṇāḥ sādhayeyuḥ ādīptāvāsānniṣpatantaṃ vā</p>
  <lg xml:id="KAZ.12.4.29">
    <l xml:id="KAZ.12.4.29ab">yogavāmanayogābhyāṃ yogenānyatamena vā</l>
    <l xml:id="KAZ.12.4.29cd">amitramatisaṃdadhyātsaktamuktāsu bhūmiṣu</l>
  </lg>
</div>

<div n="12.5">
  <p xml:id="KAZ.12.5.01">daivatejyāyām (devatejyāyām) yātrāyāmamitrasya bahūni pūjāgamasthānāni bhaktitaḥ</p>
  <p xml:id="KAZ.12.5.02">tatrāsya yogamubjayet</p>
  <p xml:id="KAZ.12.5.03">devatāgṛhapraviṣṭasyopari yantramokṣaṇena gūḍhabhittiṃ śilāṃ vā pātayet</p>
  <p xml:id="KAZ.12.5.04">śilāśastravarṣamuttamāgārātkapāṭamavapātitaṃ vā bhittipraṇihitamekadeśabaddhaṃ vā parighaṃ mokṣayet</p>
  <p xml:id="KAZ.12.5.05">devatādehadhvajapraharaṇāni vāsyopariṣṭātpātayet</p>
  <p xml:id="KAZ.12.5.06">sthānāsanagamanabhūmiṣu vāsya gomayapradehena gandhodakaprasekena vā rasamaticārayetpuṣpacūrṇopahāreṇa vā</p>
  <p xml:id="KAZ.12.5.07">gandhapraticchannaṃ vāsya tīkṣṇaṃ dhūmamatinayet</p>
  <p xml:id="KAZ.12.5.08">śūlakūpamavapātanaṃ vā śayanāsanasyādhastād yantrabaddhatalamenaṃ kīlamokṣaṇena praveśayet</p>
  <p xml:id="KAZ.12.5.09">pratyāsanne vāmitre janapadājjanamavarodhakṣamamatinayet</p>
  <p xml:id="KAZ.12.5.10">durgāccānavarodhakṣamamapanayetpratyādeyamariviṣayaṃ vā preṣayet</p>
  <p xml:id="KAZ.12.5.11">janapadaṃ caikasthaṃ śailavananadīdurgeṣvaṭavīvyavahiteṣu vā putrabhrātṛparigṛhītaṃ sthāpayet</p>
  <p xml:id="KAZ.12.5.12">uparodhahetavo daṇḍopanatavṛtte vyākhyātāḥ</p>
  <p xml:id="KAZ.12.5.13">tṛṇakāṣṭhamāyojanāddāhayet</p>
  <p xml:id="KAZ.12.5.14">udakāni ca dūṣayet avasrāvayecca</p>
  <p xml:id="KAZ.12.5.15">kūpakūṭāvapātakaṇṭakinīśca bahirubjayet</p>
  <p xml:id="KAZ.12.5.16">suruṅgāmamitrasthāne bahumukhīṃ kṛtvā nicayamukhyānabhihārayet amitraṃ vā</p>
  <p xml:id="KAZ.12.5.17">paraprayuktāyāṃ vā suruṅgāyāṃ parikhāmudakāntikīṃ khānayetkūpaśālāmanusālaṃ vā</p>
  <p xml:id="KAZ.12.5.18">toyakumbhān kāṃsyabhāṇḍāni vā śaṅkāsthāneṣu sthāpayetkhātābhijñānārtham</p>
  <p xml:id="KAZ.12.5.19">jñāte suruṅgāpathe pratisuruṅgāṃ kārayet</p>
  <p xml:id="KAZ.12.5.20">madhye bhittvā dhūmamudakaṃ vā prayacchet</p>
  <p xml:id="KAZ.12.5.21">prativihitadurgo vā mūle dāyād kṛtvā pratilomāmasya diśaṃ gacchet yato vā mitrairbandhubhirāṭavikairvā saṃsṛjyeta parasyāmitrairdūṣyairvā mahadbhiḥ yato vā gato'sya mitrairviyogaṃ kuryātpārṣṇiṃ vā gṛhṇīyāt rājyaṃ vāsya hārayet vīvadhāsāraprasārānvā vārayet yato vā śaknuyādākṣikavadapakṣepeṇāsya prahartum yato vā svaṃ rājyaṃ trāyeta mūlasyopacayaṃ vā kuryāt</p>
  <p xml:id="KAZ.12.5.22">yataḥ saṃdhimabhipretaṃ labheta tato vā gacchet</p>
  <p xml:id="KAZ.12.5.23">sahaprasthāyino vāsya preṣayeyuḥ ayaṃ te śatrurasmākaṃ hastagataḥ paṇyaṃ viprakāraṃ vāpadiśya hiraṇyamantaḥsārabalaṃ ca preṣaya yasyainamarpayema baddhaṃ pravāsitaṃ vā iti</p>
  <p xml:id="KAZ.12.5.24">pratipanne hiraṇyaṃ sārabalaṃ cādadīta</p>
  <p xml:id="KAZ.12.5.25">antapālo vā durgasampradāne balaikadeśamatinīya viśvastaṃ ghātayet</p>
  <p xml:id="KAZ.12.5.26">janapadamekasthaṃ vā ghātayitumamitrānīkamāvāhayet</p>
  <p xml:id="KAZ.12.5.27">tadavaruddhadeśamatinīya viśvastaṃ ghātayet</p>
  <p xml:id="KAZ.12.5.28">mitravyañjano vā bāhyasya preṣayetkṣīṇamasmindurge dhānyaṃ snehāḥ kṣāro lavaṇaṃ vā tadamuṣmindeśe kāle ca pravekṣyati tadupagṛhāṇa iti</p>
  <p xml:id="KAZ.12.5.29">tato rasaviddhaṃ dhānyaṃ snehaṃ kṣāraṃ lavaṇaṃ vā dūṣyāmitrāṭavikāḥ praveśayeyuḥ anye vābhityaktāḥ</p>
  <p xml:id="KAZ.12.5.30">tena sarvabhāṇḍavīvadhagrahaṇaṃ vyākhyātam</p>
  <p xml:id="KAZ.12.5.31">saṃdhiṃ vā kṛtvā hiraṇyaikadeśamasmai dadyāt vilambamānaḥ śeṣam</p>
  <p xml:id="KAZ.12.5.32">tato rakṣāvidhānānyavasrāvayet</p>
  <p xml:id="KAZ.12.5.33">agnirasaśastrairvā praharet</p>
  <p xml:id="KAZ.12.5.34">hiraṇyapratigrāhiṇo vāsya vallabhānanugṛhṇīyāt</p>
  <p xml:id="KAZ.12.5.35">parikṣīṇo vāsmai durgaṃ dattvā nirgacchet</p>
  <p xml:id="KAZ.12.5.36">suruṅgayā kukṣipradareṇa vā prākārabhedena nirgacchet</p>
  <p xml:id="KAZ.12.5.37">rātrāvavaskandaṃ dattvā siddhastiṣṭhet asiddhaḥ pārśvenāpagacchet</p>
  <p xml:id="KAZ.12.5.38">pāṣaṇḍacchadmanā mandaparivāro nirgacchet</p>
  <p xml:id="KAZ.12.5.39">pretavyañjano vā gūḍhairnihriyeta</p>
  <p xml:id="KAZ.12.5.40">strīveṣadhārī vā pretamanugacchet</p>
  <p xml:id="KAZ.12.5.41">daivatopahāraśrāddhaprahavaṇeṣu vā rasaviddhamannapānamavasṛjya</p>
  <p xml:id="KAZ.12.5.42">kṛtopajāpo dūṣyavyañjanairniṣpatya gūḍhasainyo'bhihanyāt</p>
  <p xml:id="KAZ.12.5.43">evaṃ gṛhītadurgo vā prāśyaprāśaṃ caityamupasthāpya daivatapratimācchidraṃ praviśyāsīta gūḍhabhittiṃ vā daivatapratimāyuktaṃ vā bhūmigṛham</p>
  <p xml:id="KAZ.12.5.44">vismṛte suruṅgayā rātrau rājāvāsamanupraviśya suptamamitraṃ hanyāt</p>
  <p xml:id="KAZ.12.5.45">yantraviśleṣaṇaṃ vā viśleṣyādhastādavapātayet</p>
  <p xml:id="KAZ.12.5.46">rasāgniyogenāvaliptaṃ gṛhaṃ jatugṛhaṃ vādhiśayānamamitramādīpayet</p>
  <p xml:id="KAZ.12.5.47">pramadavanavihārāṇāmanyatame vā vihārasthāne pramattaṃ bhūmigṛhasuruṅgāgūḍhabhittipraviṣṭāstīkṣṇā hanyuḥ gūḍhapraṇihitā vā rasena</p>
  <p xml:id="KAZ.12.5.48">svapato vā niruddhe deśe gūḍhāḥ striyaḥ sarparasāgnidhūmānupari muñceyuḥ</p>
  <p xml:id="KAZ.12.5.49">pratyutpanne vā kāraṇe yad yadupapadyeta tattadamitre'ntaḥpuragate gūḍhasaṃcāraḥ prayuñjīta</p>
  <p xml:id="KAZ.12.5.50">tato gūḍhamevāpagacchetsvajanasaṃjñāṃ ca prarūpayet</p>
  <lg xml:id="KAZ.12.4.51">
    <l xml:id="KAZ.12.4.51ab">dvāhsthānvarṣadharāṃścānyānnigūḍhopahitānpare</l>
    <l xml:id="KAZ.12.4.51cd">tūryasaṃjñābhirāhūya dviṣaccheṣāṇi ghātayet</l>
  </lg>
</div>

<div n="13.1">
  <p xml:id="KAZ.13.1.01">vijigīṣuḥ paragrāmamavāptukāmaḥ sarvajñadaivatasamyogakhyāpanābhyāṃ svapakṣamuddharṣayetparapakṣaṃ codvejayet</p>
  <p xml:id="KAZ.13.1.02">sarvajñakhyāpanaṃ tu gṛhaguhyapravṛttijñānena pratyādeśo mukhyānāṃ kaṇṭakaśodhanāpasarpāvagamena prakāśanaṃ rājadviṣṭakāriṇām vijñāpyopāyanakhyāpanamadṛṣṭasaṃsargavidyāsaṃjñādibhiḥ videśapravṛttijñānaṃ tadahareva gṛhakapotena mudrāsamyuktena</p>
  <p xml:id="KAZ.13.1.03">daivatasamyogakhyāpanaṃ tu suruṅgāmukhenāgnicaityadaivatapratimācchidrānanupraviṣṭairagnicaityadaivatavyañjanaiḥ sambhāṣaṇaṃ pūjanaṃ ca udakādutthitairvā nāgavaruṇavyañjanaiḥ sambhāṣaṇaṃ pūjanaṃ ca rātrāvantarudake samudravālukākośaṃ praṇidhāyāgnimālādarśanaṃ śilāśikyāvagṛhīte plavake sthānamudakabastinā jarāyuṇā vā śiro'vagūḍhanāsaḥ pṛṣatāntrakulīranakraśiṃśumārodravasābhirvā śatapākyaṃ tailaṃ nastaḥ prayogaḥ</p>
  <p xml:id="KAZ.13.1.04">tena rātrigaṇaścarati</p>
  <p xml:id="KAZ.13.1.05">ityudakacaraṇāni</p>
  <p xml:id="KAZ.13.1.06">tairvaruṇanāgakanyāvākyakriyā sambhāṣaṇaṃ ca kopasthāneṣu mukhādagnidhūmotsargaḥ</p>
  <p xml:id="KAZ.13.1.07">tadasya svaviṣaye kārtāntikanaimittikamauhūrtikapaurāṇikekṣaṇikagūḍhapuruṣāḥ sācivyakarāstaddarśinaśca prakāśayeyuḥ</p>
  <p xml:id="KAZ.13.1.08">parasya viṣaye daivatadarśanaṃ divyakośadaṇḍotpattiṃ cāsya brūyuḥ</p>
  <p xml:id="KAZ.13.1.09">daivatapraśnanimittavāyasāṅgavidyāsvapnamṛgapakṣivyāhāreṣu cāsya vijayaṃ brūyuḥ viparītamamitrasya</p>
  <p xml:id="KAZ.13.1.10">sadundubhimulkāṃ ca parasya nakṣatre darśayeyuḥ</p>
  <p xml:id="KAZ.13.1.11">parasya mukhyānmitratvenopadiśanto dūtavyañjanāḥ svāmisatkāraṃ brūyuḥ svapakṣabalādhānaṃ parapakṣapratighātaṃ ca</p>
  <p xml:id="KAZ.13.1.12">tulyayogakṣemamamātyānāmāyudhīyānāṃ ca kathayeyuḥ</p>
  <p xml:id="KAZ.13.1.13">teṣu vyasanābhyudayāvekṣaṇamapatyapūjanaṃ ca prayuñjīta</p>
  <p xml:id="KAZ.13.1.14">tena parapakṣamutsāhayed yathoktaṃ purastāt</p>
  <p xml:id="KAZ.13.1.15">bhūyaśca vakṣyāmaḥ</p>
  <p xml:id="KAZ.13.1.16">sādhāraṇagardabhena dakṣān lakuṭaśākhāhananābhyāṃ daṇḍacāriṇaḥ kulaiḍakena codvignānaśanivarṣeṇa vimānitānvidulenāvakeśinā vāyasapiṇḍena kaitavajamegheneti vihatāśāndurbhagālaṃkāreṇa dveṣiṇeti pūjāphalānvyāghracarmaṇā mṛtyukūṭena copahitānpīluvikhādanena karakayoṣṭrayā gardabhīkṣīrābhimanthaneneti dhruvopakāriṇa iti</p>
  <p xml:id="KAZ.13.1.17">pratipannānarthamānābhyāṃ yojayet</p>
  <p xml:id="KAZ.13.1.18">dravyabhaktacchidreṣu caināndravyabhaktadānairanugṛhṇīyāt</p>
  <p xml:id="KAZ.13.1.19">apratigṛhṇatāṃ strīkumārālaṃkārānabhihareyuḥ</p>
  <p xml:id="KAZ.13.1.20">durbhikṣastenāṭavyupaghāteṣu ca paurajānapadānutsāhayantaḥ sattriṇo brūyuḥ rājānamanugrahaṃ yācāmaheniranugrahāḥ paratra gacchāmaḥ iti</p>
  <lg xml:id="KAZ.13.1.21">
    <l xml:id="KAZ.13.1.21ab">tatheti pratipanneṣu dravyadhānyānyaparigrahaiḥ</l>
    <l xml:id="KAZ.13.1.21cd">sācivyaṃ kāryamityetadupajāpādbhūtaṃ mahat</l>
  </lg>
</div>

<div n="13.2">
  <p xml:id="KAZ.13.2.01">muṇḍo jaṭilo vā parvataguhāvāsī caturvarṣaśatāyurbruvāṇaḥ prabhūtajaṭilāntevāsī nagarābhyāśe tiṣṭhet</p>
  <p xml:id="KAZ.13.2.02">śiṣyāścāsya mūlaphalopagamanairamātyān rājānaṃ ca bhagavaddarśanāya yojayeyuḥ</p>
  <p xml:id="KAZ.13.2.03">samāgatāśca rājñā pūrvarājadeśābhijñānāni kathayet śate śate ca varṣāṇāṃ pūrṇe'hamagniṃ praviśya punarbālo bhavāmi tadiha bhavatsamīpe caturthamagniṃ pravekṣyāmi avaśyaṃ me bhavānmānayitavyaḥ trīnvarānvṛṇīṣṇa (vṛṣīṣva) iti</p>
  <p xml:id="KAZ.13.2.04">pratipannaṃ brūyātsaptarātramiha saputradāreṇa prekṣāprahavaṇapūrvaṃ vastavyamiti</p>
  <p xml:id="KAZ.13.2.05">vasantamavaskandeta</p>
  <p xml:id="KAZ.13.2.06">muṇḍo vā jaṭilo vā sthānikavyañjanaḥ prabhūtajaṭilāntevāsī vastaśoṇitadigdhāṃ veṇuśalākāṃ suvarṇacūrṇenāvalipya valmīke nidadhyādupajihvikānusaraṇārthaṃ svarṇanālikāṃ vā</p>
  <p xml:id="KAZ.13.2.07">tataḥ sattrī rājñaḥ kathayet asau siddhaḥ puṣpitaṃ nidhiṃ jānāti iti</p>
  <p xml:id="KAZ.13.2.08">sa rājñā pṛṣṭhaḥ tathā iti brūyāttaccābhijñānaṃ darśayetbhūyo vā hiraṇyamantarādhāya</p>
  <p xml:id="KAZ.13.2.09">brūyāccainaṃ nāgarakṣito'yaṃ nidhiḥ praṇipātasādhyaḥ iti</p>
  <p xml:id="KAZ.13.2.10">pratipannaṃ brūyātsaptarātramiti samānam</p>
  <p xml:id="KAZ.13.2.11">sthānikavyañjanaṃ vā rātrau tejanāgniyuktamekānte tiṣṭhantaṃ sattriṇaḥ kramābhīnītaṃ rājñaḥ kathayeyuḥ asau siddhaḥ sāmedhikaḥ iti</p>
  <p xml:id="KAZ.13.2.12">taṃ rājā yamarthaṃ yāceta tamasya kariṣyamāṇaḥ saptarātramiti samānam</p>
  <p xml:id="KAZ.13.2.13">siddhavyañjano vā rājānaṃ jambhakavidyābhiḥ pralobhayet</p>
  <p xml:id="KAZ.13.2.14">taṃ rājeti samānam</p>
  <p xml:id="KAZ.13.2.15">siddhavyañjano vā deśadevatāmabhyarhitāmāśritya prahavaṇairabhīkṣṇaṃ prakṛtimukhyānabhisaṃvāsya krameṇa rājānamatisaṃdadhyāt</p>
  <p xml:id="KAZ.13.2.16">jaṭilavyañjanamantarudakavāsinaṃ vā sarvaśvetaṃ taṭasuruṅgābhūmigṛhāpasaraṇaṃ varuṇaṃ nāgarājaṃ vā sattriṇaḥ kramābhinītaṃ rājñaḥ kathayeyuḥ</p>
  <p xml:id="KAZ.13.2.17">taṃ rājeti samānam</p>
  <p xml:id="KAZ.13.2.18">janapadāntevāsī siddhavyañjano vā rājānaṃ śatrudarśanāya yojayet</p>
  <p xml:id="KAZ.13.2.19">pratipannaṃ bimbaṃ kṛtvā śatrumāvāhayitvā niruddhe deśe ghātayet</p>
  <p xml:id="KAZ.13.2.20">aśvapaṇyopayātā vaidehakavyañjanāḥ paṇyopāyananimittamāhūya rājānaṃ paṇyaparīkṣāyāmāsaktamaśvavyatikīrṇaṃ vā hanyuḥ aśvaiśca prahareyuḥ</p>
  <p xml:id="KAZ.13.2.21">nagarābhyāśe vā caityamāruhya rātrau tīkṣṇāḥ kumbheṣu nālīnvā vidulāni dhamantaḥ svāmino mukhyānāṃ vā māṃsāni bhakṣayiṣyāmaḥ pūjā no vartatāmityavyaktaṃ brūyuḥ</p>
  <p xml:id="KAZ.13.2.22">tadeṣāṃ naimittikamauhūrtikavyañjanāḥ khyāpayeyuḥ</p>
  <p xml:id="KAZ.13.2.23">maṅgalye vā hrade taṭākamadhye vā rātrau tejanatailābhyaktā nāgarūpiṇaḥ śaktimusalānyayomayāni niṣpeṣayantastathaiva brūyuḥ</p>
  <p xml:id="KAZ.13.2.24">ṛkṣacarmakañcukino vāgnidhūmotsargayuktā rakṣorūpaṃ vahantastrirapasavyaṃ nagaraṃ kurvāṇāḥ śvasṛgālavāśitāntareṣu tathaiva brūyuḥ</p>
  <p xml:id="KAZ.13.2.25">caityadaivatapratimāṃ vā tejanatailenābhrapaṭalacchannenāgninā vā rātrau prajvālya tathaiva brūyuḥ</p>
  <p xml:id="KAZ.13.2.26">tadanye khyāpayeyuḥ</p>
  <p xml:id="KAZ.13.2.27">daivatapratimānāmabhyarhitānāṃ vā śoṇitena prasrāvamatimātraṃ kuryuḥ</p>
  <p xml:id="KAZ.13.2.28">tadanye devarudhirasaṃsrāve saṃgrāme parājayaṃ brūyuḥ</p>
  <p xml:id="KAZ.13.2.29">saṃdhirātriṣu śmaśānapramukhe vā caityamūrdhvabhakṣitairmanuṣyaiḥ prarūpayeyuḥ</p>
  <p xml:id="KAZ.13.2.30">tato rakṣorūpī manuṣyakaṃ yāceta</p>
  <p xml:id="KAZ.13.2.31">yaścātra śūravādiko'nyatamo vā draṣṭumāgacchettamanye lohamusalairhanyuḥ yathā rakṣobhirhata iti jñāyeta</p>
  <p xml:id="KAZ.13.2.32">tadadbhutaṃ rājñastaddarśinaḥ sattriṇaśca kathayeyuḥ</p>
  <p xml:id="KAZ.13.2.33">tato naimititkamauhūrtikavyañjanāḥ śāntiṃ prāyaścittaṃ brūyuḥ anyathā mahadakuśalaṃ rājño deśasya ca iti</p>
  <p xml:id="KAZ.13.2.34">pratipannaṃ eteṣu saptarātramekaikamantrabalihomaṃ svayaṃ rājñā kartavyamiti brūyuḥ</p>
  <p xml:id="KAZ.13.2.35">tataḥ samānam</p>
  <p xml:id="KAZ.13.2.36">etānvā yogānātmani darśayitvā pratikurvīta pareṣāmupadeśārtham</p>
  <p xml:id="KAZ.13.2.37">tataḥ prayojayed yogān</p>
  <p xml:id="KAZ.13.2.38">yogadarśanapratīkāreṇa vā kośābhisaṃharaṇaṃ kuryāt</p>
  <p xml:id="KAZ.13.2.39">hastikāmaṃ vā nāgavanapālā hastinā lakṣaṇyena pralobhayeyuḥ</p>
  <p xml:id="KAZ.13.2.40">pratipannaṃ gahanamekāyanaṃ vātinīya ghātayeyuḥ baddhvā vāpahareyuḥ</p>
  <p xml:id="KAZ.13.2.41">tena mṛgayākāmo vyākhyātaḥ</p>
  <p xml:id="KAZ.13.2.42">dravyastrīlolupamāḍhyavidhavābhirvā paramarūpayauvanābhiḥ strībhirdāyanikṣepārthamupanītābhiḥ sattriṇaḥ pralobhayeyuḥ</p>
  <p xml:id="KAZ.13.2.43">pratipannaṃ rātrau sattracchannāḥ samāgame śastrarasābhyāṃ ghātayeyuḥ</p>
  <p xml:id="KAZ.13.2.44">siddhapravrajitacaityastūpadaivatapratimānāmabhīkṣṇābhigamaneṣu vā bhūmigṛhasuruṅgārūḍhabhittipraviṣṭāstīkṣṇāḥ paramabhihanyuḥ</p>
  <lg xml:id="KAZ.13.2.45">
    <l xml:id="KAZ.13.2.45cd">yeṣu deśeṣu yāḥ prekṣāḥ prekṣate pārthivaḥ svayam</l>
    <l xml:id="KAZ.13.2.45ab">yātrāvihāre ramate yatra krīḍati vāmbhasi</l>
  </lg>
  <lg xml:id="KAZ.13.2.46">
    <l xml:id="KAZ.13.2.46ab">dhiguktyādiṣu sarveṣu yajñaprahavaṇeṣu vā</l>
    <l xml:id="KAZ.13.2.46cd">sūtikāpretarogeṣu prītiśokabhayeṣu vā</l>
  </lg>
  <lg xml:id="KAZ.13.2.47">
    <l xml:id="KAZ.13.2.47ab">pramādaṃ yāti yasminvā viśvāsātsvajanotsave</l>
    <l xml:id="KAZ.13.2.47cd">yatrāsyārakṣisaṃcāro durdine saṃkuleṣu vā</l>
  </lg>
  <lg xml:id="KAZ.13.2.48">
    <l xml:id="KAZ.13.2.48ab">viprasthāne pradīpte vā praviṣṭe nirjane'pi vā</l>
    <l xml:id="KAZ.13.2.48cd">vastrābharaṇamālyānāṃ phelābhiḥ śayanāsanaiḥ</l>
  </lg>
  <lg xml:id="KAZ.13.2.49">
    <l xml:id="KAZ.13.2.49ab">madyabhojanaphelābhistūryairvābhigatāḥ saha</l>
    <l xml:id="KAZ.13.2.49cd">prahareyurariṃ tīkṣṇāḥ pūrvapraṇihitaiḥ saha</l>
  </lg>
  <lg xml:id="KAZ.13.2.50">
    <l xml:id="KAZ.13.2.50ab">yathaiva praviśeyuśca dviṣataḥ sattrahetubhiḥ</l>
    <l xml:id="KAZ.13.2.50cd">tathaiva cāpagaccheyurityuktaṃ yogavāmanam</l>
  </lg>
</div>

<div n="13.3">
  <p xml:id="KAZ.13.3.01">śreṇīmukhyamāptaṃ niṣpātayet</p>
  <p xml:id="KAZ.13.3.02">sa paramāśrtya pakṣāpadeśena svaviṣayātsācivyakarasahāyopādānaṃ kurvīta</p>
  <p xml:id="KAZ.13.3.03">kṛtāpasarpopacayo vā paramanumānya svāmino dūṣyagrāmaṃ vītahastyaśvaṃ dūṣyāmātyaṃ daṇḍamākrandaṃ vā hatvā parasya preṣayet</p>
  <p xml:id="KAZ.13.3.04">janapadaikadeśaṃ śreṇīmaṭavīṃ vā sahāyopādānārthaṃ saṃśrayeta</p>
  <p xml:id="KAZ.13.3.05">viśvāsamupagataḥ svāminaḥ preṣayet</p>
  <p xml:id="KAZ.13.3.06">tataḥ svāmī hastibandhanamaṭavīghātaṃ vāpadiśya gūḍhameva praharet</p>
  <p xml:id="KAZ.13.3.07">etenāmātyāṭavikā vyākhyātāḥ</p>
  <p xml:id="KAZ.13.3.08">śatruṇā maitrīṃ kṛtvāmātyānavakṣipet</p>
  <p xml:id="KAZ.13.3.09">te tacchatroḥ preṣayeyuḥ bhartāraṃ naḥ prasādaya iti</p>
  <p xml:id="KAZ.13.3.10">sa yaṃ dūtaṃ preṣayettamupālabheta bhartā te māmamātyairbhedayati na ca punarihāgantavyamiti</p>
  <p xml:id="KAZ.13.3.11">athaikamamātyaṃ niṣpātayet</p>
  <p xml:id="KAZ.13.3.12">sa paramāśritya yogāpasarpāparaktadūṣyānaśaktimataḥ stenāṭavikānubhayopaghātakānvā parasyopaharet</p>
  <p xml:id="KAZ.13.3.13">āptabhāvopagataḥ pravīrapuruṣopaghātamasyopaharedantapālamāṭavikaṃ daṇḍacāriṇaṃ vā dṛḍhamasau cāsau ca te śatruṇā saṃdhatte iti</p>
  <p xml:id="KAZ.13.3.14">atha paścādabhityaktaśāsanairenān ghātayet</p>
  <p xml:id="KAZ.13.3.15">daṇḍabalavyavahāreṇa vā śatrumudyojya ghātayet</p>
  <p xml:id="KAZ.13.3.16">kṛtyapakṣopagraheṇa vā parasyāmitraṃ rājānamātmanyapakārayitvābhiyuñjīta</p>
  <p xml:id="KAZ.13.3.17">tataḥ parasya preṣayet asau te vairī mamāpakaroti tamehi sambhūya haniṣyāvaḥ bhūmau hiraṇye vā te parigrahaḥ iti</p>
  <p xml:id="KAZ.13.3.18">pratipannamabhisatkṛtyāgatamavaskandena prakāśayuddhena vā śatruṇā ghātayet</p>
  <p xml:id="KAZ.13.3.19">abhiviśvāsanārthaṃ bhūmidānaputrābhiṣekarakṣāpadeśena vā grāhayet</p>
  <p xml:id="KAZ.13.3.20">aviṣahyamupāṃśudaṇḍena vā ghātayet</p>
  <p xml:id="KAZ.13.3.21">sa ceddaṇḍaṃ dadyānna svayamāgacchettamasya vairiṇā ghātayet</p>
  <p xml:id="KAZ.13.3.22">daṇḍena vā prayātumicchenna vijigīṣuṇā tathāpyenamubhayataḥsampīḍanena ghātayet</p>
  <p xml:id="KAZ.13.3.23">aviśvasto vā pratyekaśo yātumicched rājyaikadeśaṃ vā yātavyasyādātukāmaḥ tathāpyenaṃ vairiṇā sarvasaṃdohena vā ghātayet</p>
  <p xml:id="KAZ.13.3.24">vairiṇā vā saktasya daṇḍopanayena mūlamanyato hārayet</p>
  <p xml:id="KAZ.13.3.25">śatrubhūmyā vā mitraṃ paṇeta mitrabhūmyā vā śatrum</p>
  <p xml:id="KAZ.13.3.26">tataḥ śatrubhūmilipsāyāṃ mitreṇātmanyapakārayitvābhiyuñjīta iti samānāḥ pūrveṇa sarva eva yogāḥ</p>
  <p xml:id="KAZ.13.3.27">śatruṃ vā mitrabhūmilipsāyāṃ pratipannaṃ daṇḍenānugṛhṇīyāt</p>
  <p xml:id="KAZ.13.3.28">tato mitragatamatisaṃdadhyāt</p>
  <p xml:id="KAZ.13.3.29">kṛtapratividhāno vā vyasanamātmano darśayitvā mitreṇāmitramutsāhayitvātmānamabhiyojayet</p>
  <p xml:id="KAZ.13.3.30">tataḥ sampīḍanena ghātayetjīvagrāheṇa vā rājyavinimayaṃ kārayet</p>
  <p xml:id="KAZ.13.3.31">mitreṇāśritaścecchatruragrāhye sthātumicchetsāmantādibhirmūlamasya hārayet</p>
  <p xml:id="KAZ.13.3.32">daṇḍena vā trātumichettamasya ghātayet</p>
  <p xml:id="KAZ.13.3.33">tau cenna bhidyeyātāṃ prakāśamevānyonyabhūmyā paṇeta</p>
  <p xml:id="KAZ.13.3.34">tataḥ parasparaṃ mitravyañjanā vā ubhayavetanā vā dūtānpreṣayeyuḥ ayaṃ te rājā bhūmiṃ lipsate śatrusaṃhitaḥ iti</p>
  <p xml:id="KAZ.13.3.35">tayoranyataro jātāśaṅkāroṣaḥ pūrvavacceṣteta</p>
  <p xml:id="KAZ.13.3.36">durgarāṣṭradaṇḍamukhyānvā kṛtyapakṣahetubhirabhivikhyāpya pravrājayet</p>
  <p xml:id="KAZ.13.3.37">te yuddhāvaskandāvarodhavyasaneṣu śatrumatisaṃdadhyuḥ</p>
  <p xml:id="KAZ.13.3.38">bhedaṃ vāsya svavargebhyaḥ kuryuḥ</p>
  <p xml:id="KAZ.13.3.39">abhityaktaśāsanaiḥ pratisamānayeyuḥ</p>
  <p xml:id="KAZ.13.3.40">lubdhakavyañjanā vā māṃsavikrayeṇa dvāhsthā dauvārikāpāśrayāścorābhyāgamaṃ parasya dvistririti nivedya labdhapratyayā bharturanīkaṃ dvidhā niveśya grāmavadhe'vaskande ca dviṣato brūyuḥ āsannaścoragaṇaḥ mahāṃścākrandaḥ prabhūtaṃ sainyamāgacchatu iti</p>
  <p xml:id="KAZ.13.3.41">tadarpayitvā grāmaghātadaṇḍasya sainyamitaradādāya rātrau durgadvāreṣu brūyuḥ hataścoragaṇaḥ siddhayātramidaṃ sainyamāgatam dvāramapāvriyatāmiti</p>
  <p xml:id="KAZ.13.3.42">pūrvapraṇihitā vā dvārāṇi dadyuḥ</p>
  <p xml:id="KAZ.13.3.43">taiḥ saha prahareyuḥ</p>
  <p xml:id="KAZ.13.3.44">kāruśilpipāṣaṇḍakuśīlavavaidehakavyañjanānāyudhīyānvvā paradurge praṇidadhyāt</p>
  <p xml:id="KAZ.13.3.45">teṣāṃ gṛhapatikavyañjanāḥ kāṣṭhatṛṇadhānyapaṇyaśakaṭaiḥ praharaṇāvaraṇānyabhihareyuḥ devadhvajapratimābhirvā</p>
  <p xml:id="KAZ.13.3.46">tatastadvyañjanāḥ pramattavadhamavaskandapratigrahamabhipraharaṇaṃ pṛṣṭhataḥ śaṅkhadundubhiśabdena vā praviṣṭamityāvedayeyuḥ</p>
  <p xml:id="KAZ.13.3.47">prākāradvārāṭṭālakadānamanīkabhedaṃ ghātaṃ vā kuryuḥ</p>
  <p xml:id="KAZ.13.3.48">sārthagaṇavāsibhirātivāhikaiḥ kanyāvāhikairaśvapaṇyavyavahāribhirupakaraṇahārakairdhānyakretṛvikretṛbhirvā pravrajitaliṅgibhirdūtaiśca daṇaḍatinayanaṃ saṃdhikarmaviśvāsanārtham</p>
  <p xml:id="KAZ.13.3.49">iti rājāpasarpāḥ</p>
  <p xml:id="KAZ.13.3.50">eta evāṭavīnāmapasarpāḥ kaṇṭakaśodhanoktāśca</p>
  <p xml:id="KAZ.13.3.51">vrajamaṭavyāsannamapasarpāḥ sārthaṃ vā corairghātayeyuḥ</p>
  <p xml:id="KAZ.13.3.52">kṛtasaṃketamannapānaṃ cātra madanarasaviddhaṃ vā kṛtvāpagaccheyuḥ</p>
  <p xml:id="KAZ.13.3.53">gopālakavaidehakāśca tataścorān gṛhītaloptrabhārānmadanarasavikārakāle'vaskandayeyuḥ</p>
  <p xml:id="KAZ.13.3.54">saṃkarṣaṇadaivatīyo vā muṇḍajaṭilavyañjanaḥ prahavaṇakarmaṇā madanarasayogenātisaṃdadhyāt</p>
  <p xml:id="KAZ.13.3.55">athāvaskandaṃ dadyāt</p>
  <p xml:id="KAZ.13.3.56">śauṇḍikavyañjano vā daivatapretakāryotsavasamājeṣvāṭavikān surāvikrayopāyananimittaṃ madanarasayogenātisaṃdadhyāt</p>
  <p xml:id="KAZ.13.3.57">athāvaskandaṃ dadyāt</p>
  <lg xml:id="KAZ.13.3.58">
    <l xml:id="KAZ.13.3.58ab">grāmaghātapraviṣṭāṃ vā vikṣipya bahudhāṭavīm</l>
    <l xml:id="KAZ.13.3.58cd">ghātayediti corāṇāmapasarpāḥ prakīrtitāḥ</l>
  </lg>
</div>

<div n="13.4">
  <p xml:id="KAZ.13.4.01">karśanapūrvaṃ paryupāsanakarma</p>
  <p xml:id="KAZ.13.4.02">janapadaṃ yathāniviṣṭamabhaye sthāpayet</p>
  <p xml:id="KAZ.13.4.03">utthitamanugrahaparihārābhyāṃ niveṣayet anyatrāpasarataḥ</p>
  <p xml:id="KAZ.13.4.04">saṃgrāmādanyasyāṃ bhūmau niveśayet ekasyāṃ vā vāsayet</p>
  <p xml:id="KAZ.13.4.05">na hyajano janapado rājyamajanapadaṃ vā bhavatīti kauṭilyaḥ</p>
  <p xml:id="KAZ.13.4.06">viṣamasthasya muṣṭiṃ sasyaṃ vā hanyādvīvadhaprasārau ca</p>
  <lg xml:id="KAZ.13.4.07">
    <l xml:id="KAZ.13.4.07ab">prasāravīvadhacchedānmuṣṭisasyavadhādapi</l>
    <l xml:id="KAZ.13.4.07cd">vamanādgūḍhaghātācca jāyate prakṛtikṣayaḥ</l>
  </lg>
  <p xml:id="KAZ.13.4.08">prabhūtaguṇabaddhānyakupyayantraśastrāvaraṇaviṣṭiraśmisamagraṃ me sainyamṛtuśca purastāt apartuḥ parasya vyādhidurbhikṣanicayarakṣākṣayaḥ krītabalanirvedo mitrabalanirvedaśca iti paryupāsīta</p>
  <p xml:id="KAZ.13.4.09">kṛtvā skandhāvārasya rakṣāṃ vīvadhāsārayoḥ pathaśca parikṣipya durgaṃ khātasālābhyām dūṣayitvodakamavasrāvya parikhāḥ sampūrayitvā vā suruṅgābalakuṭikābhyāṃ vapraprākārau hārayetdāraṃ ca guḍena</p>
  <p xml:id="KAZ.13.4.10">nimnaṃ vā pāṃsumālayācchādayet</p>
  <p xml:id="KAZ.13.4.11">bahulārakṣaṃ yantrairghātayet</p>
  <p xml:id="KAZ.13.4.12">niṣkirādupaniṣkṛṣyāśvaiśca prahareyuḥ</p>
  <p xml:id="KAZ.13.4.13">vikramāntareṣu ca niyogavikalpasamuccayaiścopāyānāṃ siddhiṃ lipseta</p>
  <p xml:id="KAZ.13.4.14">durgavāsinaḥ śyenakākanaptṛbhāsaśukasārikolūkakapotān grāhayitvā puccheṣvagniyogayuktānparadurge visṛjet</p>
  <p xml:id="KAZ.13.4.15">apakṛṣṭaskandhāvārāducchritadhvajadhanvārakṣo vā mānuṣeṇāgninā paradurgamādīpayet</p>
  <p xml:id="KAZ.13.4.16">gūḍhapurṣāścāntardurgapālakā nakulavānarabiḍālaśunāṃ puccheṣvagniyogamādhāya kāṇḍanicayarakṣāvidhānaveśmasu visṛjeyuḥ</p>
  <p xml:id="KAZ.13.4.17">śuṣkamatsyānāmudareṣvagnimādhāya vallūre vā vāyasopahāreṇa vayobhirhārayeyuḥ</p>
  <p xml:id="KAZ.13.4.18">saraladevadārupūtitṛṇagugguluśrīveṣṭakasarjarasalākṣāgulikāḥ kharoṣṭrājāvīnāṃ leṇḍaṃ cāgnidhāraṇam</p>
  <p xml:id="KAZ.13.4.19">priyālacūrṇamavalgujamaṣīmadhūcchiṣṭamaśvakharoṣṭragoleṇḍamityeṣa kṣepyo'gniyogaḥ</p>
  <p xml:id="KAZ.13.4.20">sarvalohacūrṇamagnivarṇaṃ vā kumbhīsīsatrapucūrṇaṃ vā pāribhadrakapalāśapuṣpakeśamaṣītailamadhūcchiṣṭakaśrīveṣṭakayukto'gniyogo viśvāsaghātī vā</p>
  <p xml:id="KAZ.13.4.21">tenāvaliptaḥ śaṇatrapusavalkaveṣṭito bāṇa ityagniyogaḥ</p>
  <p xml:id="KAZ.13.4.22">na tveva vidyamāne parākrame'gnimavasṛjet</p>
  <p xml:id="KAZ.13.4.23">aviśvāsyo hyagnirdaivapīḍanaṃ ca apratisaṃkhyātaprāṇidhānyapaśuhiraṇyakupyadravyakṣayakaraḥ</p>
  <p xml:id="KAZ.13.4.24">kṣīṇanicayaṃ cāvāptamapi rājyaṃ kṣayāyaiva bhavati | iti paryupāsanakarma</p>
  <p xml:id="KAZ.13.4.25">sarvārambhopakaraṇaviṣṭisampanno'smi vyādhitaḥ para upadhāviruddhaprakṛtirakṛtadurgakarmanicayo vā nirāsāraḥ sāsāro vā purā mitraiḥ saṃdhatte ityavamardakālaḥ</p>
  <p xml:id="KAZ.13.4.26">svayamagnau jāte samutthāpite vā prahavaṇe prekṣānīkadarśanasaṅgasaurikakalaheṣu nityayuddhaśrāntabale bahulayuddhapratividdhapretapuruṣe jāgaraṇaklāntasuptajane durdine nadīvege vā nīhārasamplave vāvamṛdnīyāt</p>
  <p xml:id="KAZ.13.4.27">skandhāvāramutsṛjya vā vanagūḍhaḥ śatruṃ niṣkrāntaṃ ghātayet</p>
  <p xml:id="KAZ.13.4.28">mitrāsāramukhyavyañjano vā samruddhena maitrīṃ kṛtvā dūtamabhityaktaṃ preṣayet idaṃ te chidramime dūṣyāḥ samroddhurvā chidramayaṃ te kṛtyapakṣaḥ iti</p>
  <p xml:id="KAZ.13.4.29">taṃ pratidūtamādāya nirgacchantaṃ vijigīṣurgṛhītvā doṣamabhivikhyāpya pravāsya apagacchet</p>
  <p xml:id="KAZ.13.4.30">tato mitrāsāravyañjano vā samruddhaṃ brūyātmāṃ trātumupanirgaccha mayā vā saha samroddhāraṃ jahi iti</p>
  <p xml:id="KAZ.13.4.31">pratipannamubhayataḥsampīḍanena ghātayetjīvagrāheṇa vā rājyavinimayaṃ kārayet</p>
  <p xml:id="KAZ.13.4.32">nagaraṃ vāsya pramṛdnīyāt</p>
  <p xml:id="KAZ.13.4.33">sārabalaṃ vāsya vamayitvābhihanyāt</p>
  <p xml:id="KAZ.13.4.34">tena daṇḍopanatāṭavikā vyākhyātāḥ</p>
  <p xml:id="KAZ.13.4.35">daṇḍopanatāṭavikayoranyataro vā samruddhasya preṣayet ayaṃ samroddhā vyādhitaḥ pārṣṇigrāheṇābhiyuktaḥ chidramanyadutthitamanyasyāṃ bhūmāvapayātukāmaḥ iti</p>
  <p xml:id="KAZ.13.4.36">pratipanne samroddhā skandhāvāramādīpyāpayāyāt</p>
  <p xml:id="KAZ.13.4.37">tataḥ pūrvavadācaret</p>
  <p xml:id="KAZ.13.4.38">paṇyasampātaṃ vā kṛtvā paṇyenainaṃ rasaviddhenātisaṃdadhyāt</p>
  <p xml:id="KAZ.13.4.39">āsāravyañjano vā samruddhasya dūtaṃ preṣayetmayā bāhyamabhihatamupanirgacchābhihantumiti</p>
  <p xml:id="KAZ.13.4.40">pratipannaṃ pūrvavadācaret</p>
  <p xml:id="KAZ.13.4.41">mitraṃ bandhuṃ vāpadiśya yogapuruṣāḥ śāsanamudrāhastāḥ praviśya durgaṃ grāhayeyuḥ</p>
  <p xml:id="KAZ.13.4.42">āsāravyañjñano vā samruddhasya preṣayet amuṣmindeśe kāle ca skandhāvāramabhihaniṣyāmi yuṣmābhirapi yoddhavyamiti</p>
  <p xml:id="KAZ.13.4.43">pratipannaṃ yathoktamabhyāghātasaṃkulaṃ darśayitvā rātrau durgānniṣkrāntaṃ ghātayet</p>
  <p xml:id="KAZ.13.4.44">yadvā mitramāvāhayedāṭavvikaṃ vā tamutsāhayet vikramya samruddhe bhūmimasya pratipadyasva iti</p>
  <p xml:id="KAZ.13.4.45">vikrāntaṃ prakṛtibhirdūṣyamukhyopagraheṇa vā ghātayetsvayaṃ vā rasena mitraghātako'yamityavāptārthaḥ</p>
  <p xml:id="KAZ.13.4.46">vikramitukāmaṃ vā mitravyañjanaḥ parasyābhiśaṃset</p>
  <p xml:id="KAZ.13.4.47">āptabhāvopagataḥ pravīrapuruṣānasyopaghātayet</p>
  <p xml:id="KAZ.13.4.48">saṃdhiṃ vā kṛtvā janapadamenaṃ niveśayet</p>
  <p xml:id="KAZ.13.4.49">niviṣṭamasya janapadamavijñāto hanyāt</p>
  <p xml:id="KAZ.13.4.50">apakārayitvā dūṣyāṭavikeṣu vā balaikadeśamatinīya durgamavaskandena hārayet</p>
  <p xml:id="KAZ.13.4.51">dūṣyāmitrāṭavikadveṣyapratyapasṛtāśca kṛtārthamānasaṃjñācihnāḥ paradurgamavaskandeyuḥ</p>
  <p xml:id="KAZ.13.4.52">paradurgamavaskandya skandhāvāraṃ vā patitaparānmukhābhipannamuktakeśaśastrabhayavirūpebhyaścābhayamayudhyamānebhyaśca dadyuḥ</p>
  <p xml:id="KAZ.13.4.53">paradurgamavāpya viśuddhaśatrupakṣaṃ kṛtopāṃśudaṇḍapratīkāramantarbahiśca praviśet</p>
  <p xml:id="KAZ.13.4.54">evaṃ vijigīṣuramitrabhūmiṃ labdhvā madhyamaṃ lipseta tatsiddhāv udāsīnam</p>
  <p xml:id="KAZ.13.4.55">eṣa prathamo mārgaḥ pṛthivīṃ jetum</p>
  <p xml:id="KAZ.13.4.56">madhyamodāsīnayorabhāve guṇātiśayenāriprakṛtīḥ sādhayettata uttarāḥ prakṛtīḥ</p>
  <p xml:id="KAZ.13.4.57">eṣa dvitīyo mārgaḥ</p>
  <p xml:id="KAZ.13.4.58">maṇḍalasyābhāve śatruṇā mitraṃ mitreṇa vā śatrumubhayataḥsampīḍanena sādhayet</p>
  <p xml:id="KAZ.13.4.59">eṣatṛtīyo mārgaḥ</p>
  <p xml:id="KAZ.13.4.60">śakyamekaṃ vā sāmantaṃ sādhayettena dviguṇo dvitīyam triguṇastṛtīyam</p>
  <p xml:id="KAZ.13.4.61">eṣa caturtho mārgaḥ pṛthivīṃ jetum</p>
  <p xml:id="KAZ.13.4.62">jitvā ca pṛthivīṃ vibhaktavarṇāśramāṃ svadharmeṇa bhuñjīta</p>
  <lg xml:id="KAZ.13.4.63">
    <l xml:id="KAZ.13.4.63ab">upajāpo'pasarpaśca vāmanaṃ paryupāsanam</l>
    <l xml:id="KAZ.13.4.63cd">avamardaśca pañcaite durgalambhasya hetavaḥ</l>
  </lg>
</div>

<div n="13.5">
  <p xml:id="KAZ.13.5.01">dvividhaṃ vijigīṣoḥ samutthānaṃ aṭavyādikamekagrāmādikaṃ ca</p>
  <p xml:id="KAZ.13.5.02">trividhaścāsya lambhaḥ navo bhūtapūrvaḥ pitrya iti</p>
  <p xml:id="KAZ.13.5.03">navamavāpya lābhaṃ paradoṣān svaguṇaiśchādayet guṇān guṇadvaiguṇyena</p>
  <p xml:id="KAZ.13.5.04">svadharmakarmānugrahaparihāradānamānakarmabhiśca prakṛtipriyahitānyanuvarteta</p>
  <p xml:id="KAZ.13.5.05">yathāsambhāṣitaṃ ca kṛtyapakṣamupagrāhayetbhūyaśca kṛtaprayāsam</p>
  <p xml:id="KAZ.13.5.06">aviśvāso hi visaṃvādakaḥ sveṣāṃ pareṣāṃ ca bhavati prakṛtiviruddhācāraśca</p>
  <p xml:id="KAZ.13.5.07">tasmātsamānaśīlaveṣabhāṣācāratāmupagachet</p>
  <p xml:id="KAZ.13.5.08">deśadaivatasmājotsavavihāreṣu ca bhaktimanuvarteta</p>
  <p xml:id="KAZ.13.5.09">deśagrāmajātisaṃghamukhyeṣu cābhīkṣṇaṃ sattriṇaḥ parasyāpacāraṃ darśayeyuḥ māhābhāgyaṃ bhaktiṃ ca teṣu svāminaḥ svāmisatkāraṃ ca vidyamānam</p>
  <p xml:id="KAZ.13.5.10">ucitaiścainānbhogaparihārarakṣāvekṣaṇairbhuñjīta</p>
  <p xml:id="KAZ.13.5.11">sarvadevatāśramapūjanaṃ ca vidyāvākyadharmaśūrapuruṣāṇāṃ ca bhūmidravyadānaparihārān kārayetsarvabandhanamokṣaṇamanugrahaṃ dīnānāthavyādhitānāṃ ca</p>
  <p xml:id="KAZ.13.5.12">cāturmāsyeṣvardhamāsikamaghātam paurṇamāsīṣu ca cātūrātrikaṃ rājadeśanakṣatreṣvaikarātrikam</p>
  <p xml:id="KAZ.13.5.13">yonibālavadhaṃ puṃstvopaghātaṃ ca pratiṣedhayet</p>
  <p xml:id="KAZ.13.5.14">yacca kośadaṇḍopaghātakamadharmiṣṭhaṃ vā caritraṃ manyeta tadapanīya dharmyavyavahāraṃ sthāpayet</p>
  <p xml:id="KAZ.13.5.15">coraprakṛtīnāṃ mlecchajātīnāṃ ca sthānaviparyāsamanekasthaṃ kārayetdurgarāṣṭradaṇḍamukhyānāṃ ca</p>
  <p xml:id="KAZ.13.5.16">paropagṛhītānāṃ ca mantripurohitānāṃ parasya pratyanteṣvanekasthaṃ vāsaṃ kārayet</p>
  <p xml:id="KAZ.13.5.17">apakārasamarthānanukṣiyato vā bhartṛvināśamupāṃśudaṇḍena praśamayet</p>
  <p xml:id="KAZ.13.5.18">svadeśīyānvā pareṇa vāparuddhānapavāhitasthāneṣu sthāpayet</p>
  <p xml:id="KAZ.13.5.19">yaśca tatkulīnaḥ pratyādeyamādātuṃ śaktaḥ pratyantāṭavīstho vā prabādhitumabhijātaḥ tasmai viguṇāṃ bhūmiṃ prayacchet guṇavatyāścaturbhāgaṃ vā kośadaṇḍadānamavasthāpya yadupakurvāṇaḥ paurajānapadān kopayet</p>
  <p xml:id="KAZ.13.5.20">kupitaistairenaṃ ghātayet</p>
  <p xml:id="KAZ.13.5.21">prakṛtibhirupakruṣṭamapanayet aupaghātike vā deśe niveśayet iti</p>
  <p xml:id="KAZ.13.5.22">bhūtapūrve yena doṣeṇāpavṛttastaṃ prakṛtidoṣaṃ chādayet yena ca guṇenopāvṛttastaṃ tīvrīkuryāt iti</p>
  <p xml:id="KAZ.13.5.23">pitrye piturdoṣāṃśchādayet guṇāṃśca prakāśayet iti</p>
  <lg xml:id="KAZ.13.5.24">
    <l xml:id="KAZ.13.5.24ab">caritramakṛtaṃ dharmyaṃ kṛtaṃ cānyaiḥ pravartayet</l>
    <l xml:id="KAZ.13.5.24cd">pravartayenna cādharmyaṃ kṛtaṃ cānyairnivartayet</l>
  </lg>
</div>

<div n="14.1">
  <p xml:id="KAZ.14.1.01">cāturvarṇyarakṣārthamaupaniṣadikamadharmiṣṭheṣu prayuñjīta</p>
  <p xml:id="KAZ.14.1.02">kālakūṭādirviṣavargaḥ śraddheyadeśaveṣaśilpabhāṣābhijanāpadeśaiḥ kubjavāmanakirātamūkabadhirajaḍāndhacchadmabhirmlecchajātīyairabhipretaiḥ strībhiḥ pumbhiśca paraśarīropabhogeṣvavadhātavyaḥ</p>
  <p xml:id="KAZ.14.1.03">rājakrīḍābhāṇḍanidhānadravyopabbhogeṣu gūḍhāḥ śastranidhānaṃ kuryuḥ sattrājīvinaśca rātricāriṇo'gnijīvinaścāgninidhānam</p>
  <p xml:id="KAZ.14.1.04">citrabhekakauṇḍinyakakṛkaṇapañcakuṣṭhaśatapadīcūrṇamuccidiṇgakambalīśatakandedhmakṛkalāsacūrṇaṃ gṛhagolikāndhāhikakrakaṇṭakapūtikīṭagomārikācūrṇaṃ bhallātakāvalgujarasamyuktaṃ sadyaḥprāṇaharameteṣāṃ vā dhūmaḥ</p>
  <lg xml:id="KAZ.14.1.05">
    <l xml:id="KAZ.14.1.05ab">kīṭo vānyatamastaptaḥ kṛṣṇasarpapriyaṅgubhiḥ</l>
    <l xml:id="KAZ.14.1.05cd">śoṣayedeṣa samyogaḥ sadyaḥprāṇaharo mataḥ</l>
  </lg>
  <p xml:id="KAZ.14.1.06">dhāmārgavayātudhānamūlaṃ bhallātakapuṣpacūrṇayuktamārdhamāsikaḥ</p>
  <p xml:id="KAZ.14.1.07">vyāghātakamūlaṃ bhallātakapuṣpacūrṇayuktaṃ kīṭayogo māsikaḥ</p>
  <p xml:id="KAZ.14.1.08">kalāmātraṃ puruṣāṇām dviguṇaṃ kharāśvānāṃ caturguṇaṃ hastyuṣṭrāṇām</p>
  <p xml:id="KAZ.14.1.09">śatakardamoccidiṅgakaravīrakaṭutumbīmatsyadhūmo madanakodravapalālena hastikarṇapalāśapalālena vā pravātānuvāte praṇīto yāvaccarati tāvanmārayati</p>
  <p xml:id="KAZ.14.1.10">pūkikīṭamastyakaṭutumbīśatakardamedhmendragopacūrṇaṃ pūtikīṭakṣudrārālāhemavidārīcūrṇaṃ vā bastaśṛṅgakhuracūrṇayuktamandhīkaro dhūmaḥ</p>
  <p xml:id="KAZ.14.1.11">pūtikarañjapattraharitālamanaḥśilāguñjāraktakārpāsapalālānyāsphoṭakācagośakṛdrasapiṣṭamandhīkaro dhūmaḥ</p>
  <p xml:id="KAZ.14.1.12">sarpanirmokaṃ go'śvapurīṣamandhāhikaśiraścāndhīkaro dhūmaḥ</p>
  <p xml:id="KAZ.14.1.13">pārāvataplavakakravyādānāṃ hastinaravarāhāṇāṃ ca mūtrapurīṣaṃ kāsīsahiṅguyavatuṣakaṇataṇḍulāḥ kārpāsakuṭajakośātakīnāṃ ca bījāni gomūtrikābhāṇḍīmūlaṃ nimbaśigruphaṇirjakākṣīvapīlukabhaṅgaḥ sarpaśapharīcarma hastinakhaśṛṅgacūrṇamityeṣa dhūmo madanakodravapalālena hastikarṇapalāśapalālena vā praṇītaḥ pratyekaśo yāvaccarati tāvanmārayati</p>
  <p xml:id="KAZ.14.1.14">kālīkuṣṭhanaḍaśatāvalīmūlaṃ sarpapracalākakṛkaṇapañcakuṣṭhacūrṇaṃ vā dhūmaḥ pūrvakalpenārdraśuṣkapalālena vā praṇītaḥ saṃgrāmāvataraṇāvaskandanasaṃkuleṣu kṛtanejanodakākṣipratīkāraiḥ praṇītaḥ sarvaprāṇināṃ netraghnaḥ</p>
  <p xml:id="KAZ.14.1.15">śārikākapotabakabalākāleṇḍamarkākṣipīlukasnuhikṣīrapiṣṭamandhīkaraṇamañjanamudakadūṣaṇaṃ ca</p>
  <p xml:id="KAZ.14.1.16">yavakaśālimūlamadanaphalajātīpattranaramūtrayogaḥ plakṣavidārīmūlayukto mūkodumbaramadanakodravakvāthayukto hastikarṇapalāśakvāthayukto vā madanayogaḥ</p>
  <p xml:id="KAZ.14.1.17">śṛṅgigautamavṛkakaṇṭakāramayūrapadīyogo guñjālāṅgalīviṣamūlikeṅgudīyogaḥ karavīrākṣipīlukārkamṛgamāraṇīyogo madnakodravakvāthayukto hastikarṇapalāśakvāthayukto vā madanayogaḥ</p>
  <p xml:id="KAZ.14.1.18">samastā vā yavasendhanodakadūṣaṇāḥ</p>
  <p xml:id="KAZ.14.1.19">kṛtakaṇḍalakṛkalāsagṛhagolikāndhāhikadhūmo netravadhamunmādaṃ ca karoti</p>
  <p xml:id="KAZ.14.1.20">kṛkalāsagṛhagolikāyogaḥ kuṣṭhakaraḥ</p>
  <p xml:id="KAZ.14.1.21">sa eva citramekāntramadhuyuktaḥ pramehamāpādayati manuṣyalohitayuktaḥ śoṣam</p>
  <p xml:id="KAZ.14.1.22">dūṣīviṣaṃ madanakodravacūrṇamapajihvikāyogaḥ</p>
  <p xml:id="KAZ.14.1.23">mātṛvāhakāñjalikārapracalākabhekākṣipīlukayogo viṣūcikākaraḥ</p>
  <p xml:id="KAZ.14.1.24">pañcakuṣṭhakakauṇḍinyakarājavṛkṣapuṣpamadhuyogo jvarakaraḥ</p>
  <p xml:id="KAZ.14.1.25">bhāsanakulajihvāgranthikāyogaḥ kharīkṣīrapiṣṭo mūkabadhirakaro māsārdhamāsikaḥ</p>
  <p xml:id="KAZ.14.1.26">kalāmātraṃ puruṣāṇāmitsamānaṃ pūrveṇa</p>
  <p xml:id="KAZ.14.1.27">bhaṅgakvāthopanayanamauṣadhānāṃ cūrṇaṃ prāṇabhṛtāṃ sarveṣāṃ vā kvāthopanayanamevaṃ vīryavattaraṃ bhavti</p>
  <p xml:id="KAZ.14.1.28">iti yogasampat</p>
  <p xml:id="KAZ.14.1.29">śālmalī vidārīdhānyasiddho mūlavatsanābhasamyuktaścucchundarīśoṇitapralepena digdho bāṇo yaṃ vidhyati sa viddho'nyāndaśapuruṣāndaśati te daṣṭā daśānyāndaśanti puruṣān</p>
  <p xml:id="KAZ.14.1.30">ballātakayātudhānāvānudhāmārgavabāṇānāṃ puṣpairelakākṣigugguluhālāhalānāṃ ca kaṣāyaṃ bastanaraśoṇitayuktaṃ daṃśayogaḥ</p>
  <p xml:id="KAZ.14.1.31">tato'rdhadharaṇiko yogaḥ saktupiṇyākābhyāmudake praṇīto dhanuḥśatāyāmamudakāśayaṃ dūṣayati</p>
  <p xml:id="KAZ.14.1.32">matsyaparamparā hyetena daṣṭābhimṛṣṭā vā viṣībhavati yaścaitadudakaṃ pibati spṛśati vā</p>
  <p xml:id="KAZ.14.1.33">raktaśvetasarṣapairgodhā tripakṣamuṣṭrikāyāṃ bhūmau nikhātāyāṃ nihitā vadhyenoddhṛtā yāvatpaśyati tāvanmārayati kṛṣṇasarpo vā</p>
  <p xml:id="KAZ.14.1.34">vidyutpradagdho'ṅgāro jvālo vā vidyutpradagdhaiḥ kāṣṭhairgṛhītaścānuvāsitaḥ kṛttikāsu bharaṇīṣu vā raudreṇa karmaṇābhihuto'gniḥ praṇītaśca nispratīkāro dahati</p>
  <lg xml:id="KAZ.14.1.35">
    <l xml:id="KAZ.14.1.35ab">karmārādagnimāhṛtya kṣaudreṇa juhuyātpṛthak</l>
    <l xml:id="KAZ.14.1.35cd">surayā śauṇḍikādagniṃ mārgato'gniṃ ghṛtena ca</l>
  </lg>
  <lg xml:id="KAZ.14.1.36">
    <l xml:id="KAZ.14.1.36ab">mālyena caikapatnyagniṃ puṃścalyagniṃ ca sarṣapaiḥ</l>
    <l xml:id="KAZ.14.1.36cd">dadhnā ca sūtikāsvagnimāhitāgniṃ ca taṇḍulaiḥ</l>
  </lg>
  <lg xml:id="KAZ.14.1.37">
    <l xml:id="KAZ.14.1.37ab">caṇḍālāgniṃ ca māṃsena citāgniṃ mānuṣeṇa ca</l>
    <l xml:id="KAZ.14.1.37cd">samastānbastavasayā mānuṣeṇa dhruveṇa ca</l>
  </lg>
  <lg xml:id="KAZ.14.1.38">
    <l xml:id="KAZ.14.1.38ab">juhuyādagnimantreṇa rājavṛkṣasya dārubhiḥ</l>
    <l xml:id="KAZ.14.1.38cd">eṣa niṣpratikāro'gnirdviṣatāṃ netramohanaḥ</l>
  </lg>
  <p xml:id="KAZ.14.1.39">adite namaste anumate namaste sarasvati namaste deva savitarnamāste</p>
  <p xml:id="KAZ.14.1.40">agnaye svāhā somāya svāhā bhūḥ svāhā bhuvaḥ svāhā</p>
</div>

<div n="14.2">
  <p xml:id="KAZ.14.2.01">śirīṣodumbaraśamīcūrṇaṃ sarpiṣā saṃhṛtyārdhamāsikaḥ kṣudyogaḥ</p>
  <p xml:id="KAZ.14.2.02">kaśerukotpalakandekṣumūlabisadūrvākṣīraghṛtamaṇḍasiddho māsikaḥ</p>
  <p xml:id="KAZ.14.2.03">māṣayavakulatthadarbhamūlacūrṇaṃ vā kṣīraghṛtābhyām vallīkṣīraghṛtaṃ vā samasiddhaṃ sālapṛśniparṇīmūlakalkaṃ payasā pītvā payo vā tatsiddhaṃ madhughṛtābhyāmaśitvā māsamupavasati</p>
  <p xml:id="KAZ.14.2.04">śvetabastamūtre saptarātroṣitaiḥ siddhārthakaiḥ siddhaṃ tailaṃ kaṭukālābau māsārdhamāsasthitaṃ catuṣpadadvipadānāṃ virūpakaraṇam</p>
  <p xml:id="KAZ.14.2.05">takrayavabhakṣasya saptarātrādūrdhvaṃ śvetagardabhasya leṇḍayavaiḥ siddhaṃ gaurasarṣapatailaṃ virūpakaraṇam</p>
  <p xml:id="KAZ.14.2.06">etayoranyatarasya mūtraleṇdarasasiddhaṃ siddhārthakatailamarkatūlapataṅgacūrṇapratīvāpaṃ śvetīkaraṇam</p>
  <p xml:id="KAZ.14.2.07">śvetakukkuṭājagaraleṇḍayogaḥ śvetīkaraṇam</p>
  <p xml:id="KAZ.14.2.08">śvetabastamūtre śvetasarṣapāḥ saptarātroṣitāstakramarkakṣīralavaṇaṃ dhānyaṃ ca pakṣasthito yogaḥ śvetīkaraṇam</p>
  <p xml:id="KAZ.14.2.09">kaṭukālābau valīgate gataṃ ardhamāsasthitaṃ gaurasarṣapapiṣṭaṃ romṇāṃ śvetīkaraṇam</p>
  <lg xml:id="KAZ.14.2.10">
    <l xml:id="KAZ.14.2.10ab">alojuneti yaḥ kīṭaḥ śvetā ca gṛhagolikā</l>
    <l xml:id="KAZ.14.2.10cd">etena piṣtenābhyaktāḥ keśāḥ syuḥ śaṅkhapāṇḍarāḥ</l>
  </lg>
  <p xml:id="KAZ.14.2.11">gomayena tindukāriṣṭakalkena vā marditāṅgasya bhallātakarasānuliptasya māsikaḥ kuṣṭhayogaḥ</p>
  <p xml:id="KAZ.14.2.12">kṛṣṇasarpamukhe gṛhagolikāmukhe vā saptarātroṣitā gujjāḥ kuṣṭhayogaḥ</p>
  <p xml:id="KAZ.14.2.13">śukapittāṇḍarasābhyaṅgaḥ kuṣṭhayogaḥ</p>
  <p xml:id="KAZ.14.2.14">kuṣṭhasyapriyālakalkakaṣāyaḥ pratīkāraḥ</p>
  <p xml:id="KAZ.14.2.15">kukkuṭakośātakīśatāvarīmūlayuktamāhārayamāṇo māsena gauro bhavati</p>
  <p xml:id="KAZ.14.2.16">vaṭakaṣāyasnātaḥ sahacarakalkadigdhaḥ kṛṣṇo bhavati</p>
  <p xml:id="KAZ.14.2.17">śakunakaṇgutailayuktā haritālamanaḥśilāḥ śyāmīkaraṇam</p>
  <p xml:id="KAZ.14.2.18">khadyotacūrṇaṃ sarṣapatailayuktaṃ rātrau jvalati</p>
  <p xml:id="KAZ.14.2.19">khadyotagaṇḍūpadacūrṇaṃ samudrajantūnāṃ bhṛṅgakapālānāṃ khadirakarṇikārāṇāṃ puṣpacūrṇaṃ vā śakunakaṅgutailayuktaṃ tejanacūrṇam</p>
  <p xml:id="KAZ.14.2.20">pāribhadrakatvanmaṣī maṇḍūkavasayā yuktā gātraprajvālanamagninā</p>
  <p xml:id="KAZ.14.2.21">paribhadrakatvaktilakalkapradigdhaṃ śarīramagninā jvalati</p>
  <p xml:id="KAZ.14.2.22">pīlutvanmaṣīmayaḥ piṇḍo haste jvalati</p>
  <p xml:id="KAZ.14.2.23">maṇḍūkavasādigdho'gninā jvalati</p>
  <p xml:id="KAZ.14.2.24">tena pradigdhamaṅgaṃ kuśāmraphalatailasiktaṃ samudramaṇḍūkīphenakasarjarasacūrṇayuktaṃ vā jvalati</p>
  <p xml:id="KAZ.14.2.25">maṇḍūkakulīrādīnāṃ vasayā samabhāgaṃ tailaṃ siddhamabhyaṅgaṃ gātrāṇāmagniprajvālanam</p>
  <p xml:id="KAZ.14.2.26">veṇumūlaśaivalaliptamaṅgaṃ maṇḍūkavasādigdhamagninā jvalati</p>
  <p xml:id="KAZ.14.2.27">pāribhadrakappatibalāvañjulavajrakadalīmūlakalkena maṇḍūkavasāsiddhena tailenābhyaktapādo'ṅgāreṣu gacchati</p>
  <lg xml:id="KAZ.14.2.28">
    <l xml:id="KAZ.14.2.28ab">upodakā pratibalā vañjulaḥ pāribhadrakaḥ</l>
    <l xml:id="KAZ.14.2.28cd">eteṣāṃ mūlakalkena maṇḍūkavasayā saha</l>
  </lg>
  <lg xml:id="KAZ.14.2.29">
    <l xml:id="KAZ.14.2.29ab">sādhayettailametena pādāvabhyajya nirmalau</l>
    <l xml:id="KAZ.14.2.29cd">aṅgārarāśau vicared yathā kusumasaṃcaye</l>
  </lg>
  <p xml:id="KAZ.14.2.30">haṃsakrauñcamayūrāṇāmanyeṣāṃ vā mahāśakunīnāmudakaplavānāṃ puccheṣu baddhā naladīpikā rātrāv ulkādarśanam</p>
  <p xml:id="KAZ.14.2.31">vaidyutaṃ bhasmāṅgiśamanam</p>
  <p xml:id="KAZ.14.2.32">strīpuṣpapāyitā māṣā vrajakulīmūlaṃ maṇḍūkavasāmiśraṃ culluyāṃ dīptāyāmapācanam</p>
  <p xml:id="KAZ.14.2.33">cullīśodhanaṃ pratīkāraḥ</p>
  <p xml:id="KAZ.14.2.34">pīlumayo maṇiragnigarbhaḥ suvarcalāmūlagranthiḥ sūtragranthirvā picupariveṣṭito mukhyādagnidhūmotsargaḥ</p>
  <p xml:id="KAZ.14.2.35">kuśāmraphalatailasikto'gnirvarṣapravāteṣu jvalati</p>
  <p xml:id="KAZ.14.2.36">samudraphenakastailayukto'mbhasi plavamāno jvalati</p>
  <p xml:id="KAZ.14.2.37">plavamānānāmasthiṣu kalmāṣaveṇunā nirmathito'gnirnodakena śāmyati udakena jvalati</p>
  <p xml:id="KAZ.14.2.38">śastrahatasya śūlaprotasya vā puruṣasya vāmapārśvaparśukāsthiṣu kalmāṣaveṇunā nirmathito'gniḥ striyāḥ puruṣasya vāsthiṣu manuṣyaparśukayā nirmathito'gniryatra trirapasavyaṃ gacchati na cātrānyo'gnirjvalati</p>
  <lg xml:id="KAZ.14.2.39">
    <l xml:id="KAZ.14.2.39ab">cuccundarī khañjarīṭaḥ khārakīṭaśca piṣyate</l>
    <l xml:id="KAZ.14.2.39cd">aśvamūtreṇa saṃsṛṣṭā nigalānāṃ tu bhañjanam</l>
  </lg>
  <p xml:id="KAZ.14.2.40">ayas kānto vā pāṣāṇaḥ kulīradardurakhārakīṭavasāpradehena dviguṇaḥ</p>
  <p xml:id="KAZ.14.2.41">nārakagarbhaḥ kaṅkabhāsapārśvotpalodakapiṣṭaścatuṣpadadvipadānāṃ pādalepaḥ</p>
  <p xml:id="KAZ.14.2.42">ulūkagṛdhravasābhyāmuṣṭracarmopānahāvabhyajya vaṭapattraiḥ praticchādya pañcāśadyojanānyaśrānto gacchati</p>
  <p xml:id="KAZ.14.2.43">śyenakaṅkakākagṛdhrahaṃsakrauñcavīcīrallānāṃ majjāno retāṃsi vā yojanaśatāya siṃhavyāghradvīpakākolūkānāṃ majjāno retāṃsi vā</p>
  <p xml:id="KAZ.14.2.44">sārvavarṇikāni garbhapatanānyuṣṭrikāyāmabhiṣūya śmaśāne pretaśiśūnvā tatsamutthitaṃ medo yojanaśatāya</p>
  <p xml:id="KAZ.14.2.45a">aniṣṭairadbhutotpātaiḥ parasyodvegamācaret</p>
  <p xml:id="KAZ.14.2.45b">ārājyāyeti nirvādaḥ samānaḥ kopa ucyate</p>
</div>

<div n="14.3">
  <p xml:id="KAZ.14.3.01">cūrṇaṃ kārayet</p>
  <p xml:id="KAZ.14.3.02">tato dakṣiṇaṃ vāmena vāmaṃ dakṣiṇena samabhyajya rātrau tamasi ca paśyati</p>
  <lg xml:id="KAZ.14.3.03">
    <l xml:id="KAZ.14.3.03ab">ekāmlakaṃ varāhākṣi khadyotaḥ kālaśārivā</l>
    <l xml:id="KAZ.14.3.03cd">etenābhyaktanayano rātrau rūpāṇi paśyati</l>
  </lg>
  <p xml:id="KAZ.14.3.04">trirātropoṣitaḥ puṣyeṇa śastrahatasya śūlaprotasya vā puṃsaḥ śiraḥkapāle mṛttikāyāṃ yavānāvāsyāvikṣīreṇa secayet</p>
  <p xml:id="KAZ.14.3.05">tato yavavirūḍhamālāmābadhya naṣṭacchāyārūpaścarati</p>
  <p xml:id="KAZ.14.3.06">triratropoṣitaḥ puṣyeṇa śvamārjārolūkavāgulīnāṃ dakṣiṇāni vāmāni cākṣīṇi dvidhā cūrṇaṃ kārayet</p>
  <p xml:id="KAZ.14.3.07">tato yathāsvamabhyaktākṣo naṣṭacchāyārūpaścarati</p>
  <p xml:id="KAZ.14.3.08">trirātropoṣitaḥ puṣyeṇa puruṣaghātinaḥ kāṇḍakasya śalākāmañjanīṃ ca kārayet</p>
  <p xml:id="KAZ.14.3.09">tato anyatamenākṣicūrṇenābhyaktākṣo naṣṭacchāyārūpaścarati</p>
  <p xml:id="KAZ.14.3.10">trirātropoṣitaḥ puṣyeṇa kālāyasīmañjanīṃ śalākāṃ ca kārayet</p>
  <p xml:id="KAZ.14.3.11">tato niśācarāṇāṃ sattvānāmanyatamasya śiraḥkapālamañjanena pūrayitvā mṛtāyāḥ striyā yonau praveśya dāhayet</p>
  <p xml:id="KAZ.14.3.12">tadañjanaṃ puṣyeṇoddhṛtya tasyāmañjanyāṃ nidadhyāt</p>
  <p xml:id="KAZ.14.3.13">tenābhyaktākṣo naṣṭachāyārūpaścarati</p>
  <p xml:id="KAZ.14.3.14">yatra brāhmaṇamāhitāgniṃ dagdhaṃ dahyamānaṃ vā paśyettatra trirātropoṣitaḥ puṣyeṇa svayaṃ mṛtasya vāsasā prasevaṃ kṛtvā citābhasmanā pūrayitvā tamābadhya naṣṭacchāyārūpaścarati</p>
  <p xml:id="KAZ.14.3.15">brāhmaṇasya pretakārye yo gaurmāryate tasyāsthimajjacūrṇapūrṇāhibhastrā paśūnāmantardhānam</p>
  <p xml:id="KAZ.14.3.16">sarpadaṣṭasya bhasmanā pūrṇā pracalākabhastrā mṛgāṇāmantardhānam</p>
  <p xml:id="KAZ.14.3.17">ulūkavāgulīpucchapurīṣajānvasthicūrṇapūrṇāhibhastrā pakṣiṇāmantardhānam</p>
  <p xml:id="KAZ.14.3.18">ityaṣṭāvantardhānayogaḥ</p>
  <lg xml:id="KAZ.14.3.19">
    <l xml:id="KAZ.14.3.19ab">baliṃ vairocanaṃ vande śatamāyaṃ ca śambaram</l>
    <l xml:id="KAZ.14.3.19cd">bhaṇḍīrapākaṃ narakaṃ nikumbhaṃ kumbhameva ca</l>
  </lg>
  <lg xml:id="KAZ.14.3.20">
    <l xml:id="KAZ.14.3.20ab">devalaṃ nāradaṃ vande vande sāvarṇigālavam</l>
    <l xml:id="KAZ.14.3.20cd">eteṣāmanuyogena kṛtaṃ te svāpanaṃ mahat</l>
  </lg>
  <lg xml:id="KAZ.14.3.21">
    <l xml:id="KAZ.14.3.21ab">yathā svapantyajagarāḥ svapantyapi camūkhalāḥ</l>
    <l xml:id="KAZ.14.3.21cd">tathā svapantu puruṣā ye ca grāme kutūhalāḥ</l>
  </lg>
  <lg xml:id="KAZ.14.3.22">
    <l xml:id="KAZ.14.3.22ab">bhaṇḍakānāṃ sahasreṇa rathanemiśatena ca</l>
    <l xml:id="KAZ.14.3.22cd">imaṃ gṛhaṃ pravekṣyāmi tūṣṇīmāsantu bhāṇḍakāḥ</l>
  </lg>
  <lg xml:id="KAZ.14.3.23">
    <l xml:id="KAZ.14.3.23ab">namas kṛtvā ca manave baddhvā śunakaphelakāḥ</l>
    <l xml:id="KAZ.14.3.23cd">ye devā devalokeṣu mānuṣeṣu ca brāhmaṇāḥ</l>
  </lg>
  <lg xml:id="KAZ.14.3.24">
    <l xml:id="KAZ.14.3.24ab">adhyayanapāragāḥ siddhā ye ca kaulāsa tāpasāḥ</l>
    <l xml:id="KAZ.14.3.24cd">etebhyaḥ sarvasiddhebhyaḥ kṛtaṃ te svāpanaṃ mahat</l>
  </lg>
  <p xml:id="KAZ.14.3.25">atigacchanti ca mayyapagacchantu saṃhatāḥ</p>
  <p xml:id="KAZ.14.3.26">alite valite manave svāhā</p>
  <p xml:id="KAZ.14.3.27">etasya prayogaḥ</p>
  <p xml:id="KAZ.14.3.28">trirātropoṣitaḥ kṛṣṇacaturdaśyāṃ puṣyayoginyāṃ śvapākīhastādvilakhāvalekhanaṃ krīṇīyāt</p>
  <p xml:id="KAZ.14.3.29">tanmāṣaiḥ saha kaṇḍolikāyāṃ kṛtvāsaṃkīrṇa ādahane nikhānayet</p>
  <p xml:id="KAZ.14.3.30">dvitīyasyāṃ caturdaśyāmuddhṛtya kumāryā peṣayitvā gulikāḥ kārayet</p>
  <p xml:id="KAZ.14.3.31">tata ekāṃ gulikāmabhimantrayitvā yatraitana mantreṇa kṣipati tatsarvaṃ prasvāpayati</p>
  <p xml:id="KAZ.14.3.32">etenaiva kalpena śvāvidhaḥ śalyakaṃ trikālaṃ triśvetamasaṃkīrṇa ādahane nikhānayet</p>
  <p xml:id="KAZ.14.3.33">dvitīyasyāṃ caturdaśyāmuddhṛtyādahanabhasmanā saha yatraitena mantreṇa kṣipati tatsarvaṃ prasvāpayati</p>
  <lg xml:id="KAZ.14.3.34">
    <l xml:id="KAZ.14.3.34ab">suvarṇapuṣpīṃ brahmāṇīṃ brahmāṇaṃ ca kuśadhvajam</l>
    <l xml:id="KAZ.14.3.34cd">sarvāśca devatā vande vande sarvāṃśca tāpasān</l>
  </lg>
  <lg xml:id="KAZ.14.3.35">
    <l xml:id="KAZ.14.3.35ab">vaśaṃ me brāhmaṇā yāntu bhūmipālāśca kṣatriyāḥ</l>
    <l xml:id="KAZ.14.3.35cd">vaśaṃ vaiśyāśca śūdrāśca vaśatāṃ yāntu me sadā</l>
  </lg>
  <p xml:id="KAZ.14.3.36">svāhā amile kimile vayucāre prayoge phakke vayuhve vihāle dantakaṭake svāhā</p>
  <lg xml:id="KAZ.14.3.37">
    <l xml:id="KAZ.14.3.37ab">sukhaṃ svapantu śunakā ye ca grāme kutūhalāḥ</l>
    <l xml:id="KAZ.14.3.37cd">śvāvidhaḥ śalyakaṃ caitattriśvetaṃ brahmanirmitam</l>
  </lg>
  <lg xml:id="KAZ.14.3.38">
    <l xml:id="KAZ.14.3.38ab">prasuptāḥ sarvasiddhā hi etatte svāpanaṃ kṛtam</l>
    <l xml:id="KAZ.14.3.38cd">yāvadgrāmasya sīmāntaḥ sūryasyodgamanāditi</l>
  </lg>
  <p xml:id="KAZ.14.3.39">svāhā</p>
  <p xml:id="KAZ.14.3.40">etasya prayogaḥ</p>
  <p xml:id="KAZ.14.3.41">śvāvidhaḥ śalyakāni triśvetāni saptarātropoṣitaḥ kṛṣṇacaturdaśyāṃ khādirābhiḥ samidhāmiragnimetena mantreṇāṣṭaśatasampātaṃ kṛtvā madhughṛtābhyāmabhijuhuyāt</p>
  <p xml:id="KAZ.14.3.42">tata ekametena mantreṇa grāmadvāri gṛhadvāri vā yatra nikhanyate tatsarvaṃ prasvāpayati</p>
  <lg xml:id="KAZ.14.3.43">
    <l xml:id="KAZ.14.3.43ab">baliṃ vairocanaṃ vande śatamāyaṃ ca śambaram</l>
    <l xml:id="KAZ.14.3.43cd">nikumbhaṃ narakaṃ kumbhaṃ tantukacchaṃ mahāsuram</l>
  </lg>
  <lg xml:id="KAZ.14.3.44">
    <l xml:id="KAZ.14.3.44ab">armālavaṃ pramīlaṃ ca maṇḍolūkaṃ ghaṭobalam</l>
    <l xml:id="KAZ.14.3.44cd">kṛṣṇakaṃsopacāraṃ ca paulomīṃ ca yaśasvinīm</l>
  </lg>
  <lg xml:id="KAZ.14.3.45">
    <l xml:id="KAZ.14.3.45ab">abhimantrayitvā gṛhṇāmi siddhyarthaṃ śavaśārikām</l>
    <l xml:id="KAZ.14.3.45cd">jayatu jayati ca namaḥ śalakabhūtebhyaḥ svāhā</l>
  </lg>
  <lg xml:id="KAZ.14.3.46">
    <l xml:id="KAZ.14.3.46ab">sukhaṃ svapantu śunakā ye ca grāme kutūhalāḥ</l>
    <l xml:id="KAZ.14.3.46cd">sukhaṃ svapantu siddhārthā yamarthaṃ mārgayāmahe</l>
    <l xml:id="KAZ.14.3.46ec">yāvadastamayādudayo yāvadarthaṃ phalaṃ mama</l>
  </lg>
  <p xml:id="KAZ.14.3.47">iti svāhā</p>
  <p xml:id="KAZ.14.3.48">etasya prayogaḥ</p>
  <p xml:id="KAZ.14.3.49">caturbhaktopavāsī kṛṣṇacaturdaśyāmasaṃkīrṇa ādahane baliṃ kṛtvaitena mantreṇa śavaśārikāṃ gṛhītvā pautrīpoṭṭalikaṃ badhnīyāt</p>
  <p xml:id="KAZ.14.3.50">tanmadhye śvāvidhaḥ śalyakena viddhvā yatraitena mantreṇa nikhanyate tatsarvaṃ prasvāpayati</p>
  <lg xml:id="KAZ.14.3.51">
    <l xml:id="KAZ.14.3.51ab">upaimi śaraṇaṃ cāgniṃ daivatāni diśo daśa</l>
    <l xml:id="KAZ.14.3.51cd">apayāntu ca sarvāṇi vaśatāṃ yāntu me sadā</l>
  </lg>
  <p xml:id="KAZ.14.3.52">svāhā</p>
  <p xml:id="KAZ.14.3.53">etasya prayogaḥ</p>
  <p xml:id="KAZ.14.3.54">trirātroposṣitaḥ puṣyeṇa śarkarā ekaviṃśatisampātaṃ kṛtvā madhughṛtābhyāmabhijuhuyāt</p>
  <p xml:id="KAZ.14.3.55">tato gandhamālyena pūjayitvā nikhānayet</p>
  <p xml:id="KAZ.14.3.56">dvitīyena puṣyeṇoddhṛtyaikāṃ śarkarāmabhimantrayitvā kapāṭamāhanyāt</p>
  <p xml:id="KAZ.14.3.57">abhyantarṃ catasṛṇāṃ śarkarāṇāṃ dvāramapāvriyate</p>
  <p xml:id="KAZ.14.3.58">caturbhaktopavāsī kṛṣṇacaturdaśyāṃ bhagnasya puruṣasyāsthnā ṛṣabhaṃ kārayet abhimantrayeccaitena</p>
  <p xml:id="KAZ.14.3.59">dvigoyuktaṃ goyānamāhṛtaṃ bhavati</p>
  <p xml:id="KAZ.14.3.60">tataḥ paramākāśe virāmati</p>
  <p xml:id="KAZ.14.3.61">ravisagandhaḥ parighamati sarvaṃ pṛṇāti</p>
  <p xml:id="KAZ.14.3.62">caṇḍālīkumbhītumbakaṭukasāraughaḥ sanārībhago'si svāhā</p>
  <p xml:id="KAZ.14.3.63">tālodghāṭanaṃ prasvāpanaṃ ca</p>
  <p xml:id="KAZ.14.3.64">trirātropoṣitaḥ puṣyeṇa śastrahatasya śūlaprotasya vā puṃsaḥ śiraḥkapāle mṛttikāyāṃ tuvarīrāvāsyodakena secayet</p>
  <p xml:id="KAZ.14.3.65">jātānāṃ puṣyeṇaiva gṛhītvā rajjukāṃ vartayet</p>
  <p xml:id="KAZ.14.3.66">tataḥ sajyānāṃ dhanuṣāṃ yantrāṇāṃ ca purastācchedanaṃ jyācchedanaṃ karoti</p>
  <p xml:id="KAZ.14.3.67">udakāhibhastrāmucchvāsamṛttikayā striyāḥ puruṣasya vā pūrayet nāsikābandhanaṃ mukhagrahaśca</p>
  <p xml:id="KAZ.14.3.68">varāhabhastrāmucchvāsamṛttikayā pūrayitvā markaṭasnāyunāvabadhnīyāt ānāhakāraṇam</p>
  <p xml:id="KAZ.14.3.69">kṛṣṇacaturdaśyāṃ śastrahatāyā goḥ kapilāyāḥ pittena rājavṛkṣamayīmamitrapratimāmañjyāt andhīkaraṇam</p>
  <p xml:id="KAZ.14.3.70">caturbhaktopavāsī kṛṣṇacaturdaśyāṃ baliṃ kṛtvā śūlaprotasya puruṣasyāsthnā kīlakān kārayet</p>
  <p xml:id="KAZ.14.3.71">eteṣāmekaḥ purīṣe mūtre vā nikhāta ānāhaṃ karoti pade'syāsane vā nikhātaḥ śoṣeṇa mārayati āpaṇe kṣetre gṛhe vā vṛtticchedaṃ karoti</p>
  <p xml:id="KAZ.14.3.72">etenaiva kalpena vidyuddagdhasya vṛkṣasya kīlakā vyākhyātāḥ</p>
  <lg xml:id="KAZ.14.3.73">
    <l xml:id="KAZ.14.3.73ab">punarnavamavācīnaṃ nimbaḥ kāmamadhuśca yaḥ</l>
    <l xml:id="KAZ.14.3.73cd">kapiroma manuṣyāsthi baddhvā mṛtakavāsasā</l>
  </lg>
  <lg xml:id="KAZ.14.3.74">
    <l xml:id="KAZ.14.3.74ab">nikhanyate gṛhe yasya dṛṣṭvā vā yatpadaṃ nayet</l>
    <l xml:id="KAZ.14.3.74cd">saputradāraḥ sadhanastrīnpakṣānnātivartate</l>
  </lg>
  <lg xml:id="KAZ.14.3.75">
    <l xml:id="KAZ.14.3.75ab">punarnavamavācīnaṃ nimbaḥ kāmamadhuśca yaḥ</l>
    <l xml:id="KAZ.14.3.75cd">svayaṃ guptā manuṣyāsthi pade yasya nikhanyate</l>
  </lg>
  <lg xml:id="KAZ.14.3.76">
    <l xml:id="KAZ.14.3.76ab">dvāre gṛhasya senāyā grāmasya nagarasya vā</l>
    <l xml:id="KAZ.14.3.76cd">saputradāraḥ sadhanastrīnpakṣānnātivartate</l>
  </lg>
  <lg xml:id="KAZ.14.3.77">
    <l xml:id="KAZ.14.3.77ab">ajamarkaṭaromāṇi mārjāranakulasya ca</l>
    <l xml:id="KAZ.14.3.77cd">brāhmaṇānāṃ śvapākānāṃ kākolūkasya cāharet</l>
    <l xml:id="KAZ.14.3.77cd">etena viṣṭhāvakṣuṇṇā sadya utsādakārikā</l>
  </lg>
  <lg xml:id="KAZ.14.3.78">
    <l xml:id="KAZ.14.3.78ab">pretanirmālikā kiṇvaṃ romāṇi nakulasya ca</l>
    <l xml:id="KAZ.14.3.78cd">vṛścikālyahikṛttiśca pade yasya nikhanyate</l>
    <l xml:id="KAZ.14.3.78ef">bhavatyapuruṣaḥ sadyo yāvattannāpanīyate</l>
  </lg>
  <p xml:id="KAZ.14.3.79">trirātropoṣitaḥ puṣyeṇa śastrahatasya śūlaprotasya vā puṃsaḥ śiraḥkapāle mṛttikāyāṃ guñjā āvāsyodakena secayet</p>
  <p xml:id="KAZ.14.3.80">jātānāmamāvāsyāyāṃ paurṇamāsyāṃ vā puṣyayoginyāṃ guñjavallīrgrāhayitvā maṇḍalikāni kārayet</p>
  <p xml:id="KAZ.14.3.81">teṣvannapānabhājanāni nyastāni na kṣīyante</p>
  <p xml:id="KAZ.14.3.82">rātriprekṣāyāṃ pravṛttāyāṃ pradīpāgniṣu mṛtadhenoḥ stanānutkṛtya dāhayet</p>
  <p xml:id="KAZ.14.3.83">dagdhānvṛṣamūtreṇa peṣayitvā navakumbhamantarlepayet</p>
  <p xml:id="KAZ.14.3.84">taṃ grāmamapasavyaṃ pariṇīya yattatra nyastaṃ navanītameṣāṃ tatsarvamāgacchati</p>
  <p xml:id="KAZ.14.3.85">kṛṣṇacaturdaśyāṃ puṣyayoginyāṃ śuno lagnakasya yonau kālāyasīṃ mudrikāṃ preṣayet</p>
  <p xml:id="KAZ.14.3.85">tāṃ svayaṃ patitāṃ gṛhṇīyāt</p>
  <p xml:id="KAZ.14.3.87">tayā vṛkṣaphalānyākāritānyāgacchanti</p>
  <lg xml:id="KAZ.14.3.88">
    <l xml:id="KAZ.14.3.88ab">mantrabhaiṣajyasamyuktā yogā māyākṛtāśca ye</l>
    <l xml:id="KAZ.14.3.88cd">upahanyādamitrāṃstaiḥ svajanaṃ cābhipālayet</l>
  </lg>
</div>

<div n="14.4">
  <p xml:id="KAZ.14.4.01">svapakṣe paraprayuktānāṃ dūṣīviṣagarāṇāṃ pratīkāraḥ</p>
  <p xml:id="KAZ.14.4.02">śleṣmātakakapitthadantidantaśaṭhagojiśirīṣapāṭalībalāsyonāgapunarnavāśvetavāraṇakvāthayuktaṃ candanasālāvṛkīlohitayuktaṃ nejanodakaṃ rājopabhogyānāṃ guhyaprakṣālanaṃ strīṇāṃ senāyāśca viṣapratīkāraḥ</p>
  <p xml:id="KAZ.14.4.03">pṛṣatanakulanīlakaṇṭhagodhāpittayuktaṃ mahīrājīcūrṇaṃ sinduvāritavaraṇavāruṇītaṇḍulīyakaśataparvāgrapiṇḍītakayogo madanadoṣaharaḥ</p>
  <p xml:id="KAZ.14.4.04">sṛgālavinnāmadanasinduvāritavaraṇavāraṇavalīmūlakaṣāyāṇāmanyatamasya samastānāṃ vā kṣīrayuktaṃ pānaṃ madanadoṣaharam</p>
  <p xml:id="KAZ.14.4.05">kaiḍaryapūtitilatailamunmādaharaṃ nastaḥkarma</p>
  <p xml:id="KAZ.14.4.06">priyaṅgunaktamālayogaḥ kuṣṭhaharaḥ</p>
  <p xml:id="KAZ.14.4.07">kuṣṭhalodhrayogaḥ pākaśoṣaghnaḥ</p>
  <p xml:id="KAZ.14.4.08">kaṭaphaladravantīvilaṅgacūrṇaṃ nastaḥkarma śirorogaharam</p>
  <p xml:id="KAZ.14.4.09">priyaṅgumañjiṣṭhātagaralākṣārasamadhukaharidrākṣaudrayogo rajjūdakaviṣaprahārapatananihsaṃjñānāṃ punaḥpratyānayanāya</p>
  <p xml:id="KAZ.14.4.10">manuṣyāṇāmakṣamātraṃ gavāśvānāṃ dviguṇaṃ caturguṇaṃ hastyuṣṭrāṇām</p>
  <p xml:id="KAZ.14.4.11">rukmagarbhaścaiṣāṃ maṇiḥ sarvaviṣaharaḥ</p>
  <p xml:id="KAZ.14.4.12">jīvantīśvetāmuṣkakapuṣpavandākānāmakṣīve jātasyāśvatthasya maṇiḥ sarvaviṣaharaḥ</p>
  <lg xml:id="KAZ.14.4.13">
    <l xml:id="KAZ.14.4.13ab">tūryāṇāṃ taiḥ praliptānāṃ śabdo viṣavināśanaḥ</l>
    <l xml:id="KAZ.14.4.13cd">liptadhvajaṃ patākāṃ vā dṛṣṭvā bhavati nirviṣaḥ</l>
  </lg>
  <lg xml:id="KAZ.14.4.14">
    <l xml:id="KAZ.14.4.14ab">etaiḥ kṛtvā pratīkāraṃ svasainyānāmathātmanaḥ</l>
    <l xml:id="KAZ.14.4.14cd">amitreṣu prayuñjīta viṣadhūmāmbudūṣaṇān</l>
  </lg>
</div>

<div n="15.1">
  <p xml:id="KAZ.15.1.01">manuṣyāṇāṃ vṛttirarthaḥ manuṣyavatī bhūmirityarthaḥ</p>
  <p xml:id="KAZ.15.1.02">tasyāḥ pṛthivyā lābhapālanopāyaḥ śāstramarthaśāstramiti</p>
  <p xml:id="KAZ.15.1.03">taddvātriṃśad yuktiyuktaṃ adhikaraṇam vidhānam yogaḥ padārthaḥ hetvarthaḥ uddeśaḥ nirdeśaḥ upadeśaḥ apadeśaḥ atideśaḥ pradeśaḥ upamānamarthāpattiḥ saṃśayaḥ prasaṅgaḥ viparyayaḥ vākyaśeṣaḥ anumatam vyākhyānaṃ nirvacanaṃ nidarśanamapavargaḥ svasaṃjñā pūrvapakṣaḥ uttarapakṣaḥ ekāntaḥ anāgatāvekṣaṇamatikrāntāvekṣaṇaṃ niyogaḥ vikalpaḥ samuccayaḥ ūhyamiti</p>
  <p xml:id="KAZ.15.1.04">yamarthamadhikṛtyocyate tadadhikaraṇam</p>
  <p xml:id="KAZ.15.1.05">pṛthivyā lābhe pālane ca yāvantyarthaśāstrāṇi pūrvācāryaiḥ prasthāpitāni prāyaśastāni saṃhṛtyaikamidamarthaśāstraṃ kṛtamiti</p>
  <p xml:id="KAZ.15.1.06">śāstrasya prakaraṇānupūrvī vidhānam</p>
  <p xml:id="KAZ.15.1.07">vidyāsamuddeśaḥ vṛddhasamyogaḥ indriyajayaḥ amātyotpattiḥ ityevaṃ ādikamiti</p>
  <p xml:id="KAZ.15.1.08">vākyayojanā yogaḥ</p>
  <p xml:id="KAZ.15.1.09">caturvarṇāśramo lokaḥ iti</p>
  <p xml:id="KAZ.15.1.10">padāvadhikaḥ padārthaḥ</p>
  <p xml:id="KAZ.15.1.11">mūlahara iti padam</p>
  <p xml:id="KAZ.15.1.12">yaḥ pitṛpaitāmahamarthamanyāyena bhakṣayati sa mūlaharaḥ ityarthaḥ</p>
  <p xml:id="KAZ.15.1.13">heturarthasādhako hetvarthaḥ</p>
  <p xml:id="KAZ.15.1.14">arthamūlau hi dharmakāmau iti</p>
  <p xml:id="KAZ.15.1.15">samāsavākyamuddeśaḥ</p>
  <p xml:id="KAZ.15.1.16">vidyāvinayaheturindriyajayaḥ iti</p>
  <p xml:id="KAZ.15.1.17">vyāsavākyaṃ nirdeśaḥ</p>
  <p xml:id="KAZ.15.1.18">karṇatvagakṣijihvāghrāṇendriyāṇāṃ śabdasparśarūparasagandheṣvavipratipattirindriyajayaḥiti</p>
  <p xml:id="KAZ.15.1.19">evaṃ vartitavyamityupadeśaḥ</p>
  <p xml:id="KAZ.15.1.20">dharmārthavirodhena kāmaṃ seveta na nihsukhaḥ syāt iti</p>
  <p xml:id="KAZ.15.1.21">evamasāvāhetyapadeśaḥ</p>
  <p xml:id="KAZ.15.1.22">mantripariṣadaṃ dvādaśāmātyān kurvīteti mānavāḥ ṣoḍaśeti bārhaspatyāḥ viṃśatimityauśanasāḥ yathāsāmarthyamiti kauṭilyaḥ iti</p>
  <p xml:id="KAZ.15.1.23">uktena sādhanamatideśaḥ</p>
  <p xml:id="KAZ.15.1.24">dattasyāpradānamṛṇādānena vyākhyātamiti</p>
  <p xml:id="KAZ.15.1.25">vaktavyena sādhanaṃ pradeśaḥ</p>
  <p xml:id="KAZ.15.1.26">sāmadānabhedadaṇḍairvā yathāpatsu vyākhyāsyāmaḥ iti</p>
  <p xml:id="KAZ.15.1.27">dṛṣṭenādṛṣṭasya sādhanamupamānam</p>
  <p xml:id="KAZ.15.1.28">nivṛttaparihārānpitevānugṛhṇīyāt iti</p>
  <p xml:id="KAZ.15.1.29">yadanuktamarthādāpadyate sārthāpattiḥ</p>
  <p xml:id="KAZ.15.1.30">lokayātrāvid rājānamātmadravyaprakṛtisampannaṃ priyahitadvāreṇāśrayeta</p>
  <p xml:id="KAZ.15.1.31">nāpriyahitadvāreṇāśrayeta ityarthādāpannaṃ bhavatīti</p>
  <p xml:id="KAZ.15.1.32">ubhayatohetumānarthaḥ saṃśayaḥ</p>
  <p xml:id="KAZ.15.1.33">kṣīṇalubdhaprakṛtimapacaritaprakṛtiṃ vā iti</p>
  <p xml:id="KAZ.15.1.34">prakaraṇāntareṇa samāno'rthaḥ prasaṅgaḥ</p>
  <p xml:id="KAZ.15.1.35">kṛṣikarmapradiṣṭāyāṃ bhūmau iti samānaṃ pūrveṇa iti</p>
  <p xml:id="KAZ.15.1.36">pratilomena sādhanaṃ viparyayaḥ</p>
  <p xml:id="KAZ.15.1.37">viparītamatuṣṭasya iti</p>
  <p xml:id="KAZ.15.1.38">yena vākyaṃ samāpyate sa vākyaśeṣaḥ</p>
  <p xml:id="KAZ.15.1.39">chinnapakṣasyeva rājñaśceṣṭānāśaśca iti</p>
  <p xml:id="KAZ.15.1.40">tatra śakuneḥ iti vākyaśeṣaḥ</p>
  <p xml:id="KAZ.15.1.41">paravākyamapratiṣiddhamanumatam</p>
  <p xml:id="KAZ.15.1.42">pakṣāv urasyaṃ pratigraha ityauśanaso vyūhavibhāgaḥ iti</p>
  <p xml:id="KAZ.15.1.43">atiśayavarṇanā vyākhyānam</p>
  <p xml:id="KAZ.15.1.44">viśeṣataśca saṃghānāṃ saṃghadharmiṇāṃ ca rājakulānāṃ dyūtanimitto bhedastannimitto vināśa ityasatpragrahaḥ pāpiṣṭhatamo vyasanānāṃ tantradaurbalyāt iti</p>
  <p xml:id="KAZ.15.1.45">guṇataḥ śabdaniṣpattirnirvacanam</p>
  <p xml:id="KAZ.15.1.46">vyasyatyenaṃ śreyasa iti vyasanamiti</p>
  <p xml:id="KAZ.15.1.47">dṛṣṭānto dṛṣṭāntayukto nidarśanam</p>
  <p xml:id="KAZ.15.1.48">vigṛhīto hi jyāyasā hastinā pādayuddhamivābhyupaiti iti</p>
  <p xml:id="KAZ.15.1.49">abhiplutavyapakarṣaṇamapavargaḥ</p>
  <p xml:id="KAZ.15.1.50">nityamāsannamaribalaṃ vāsayedanyatrābhyantarakopaśaṅkāyāḥ iti</p>
  <p xml:id="KAZ.15.1.51">parairasamitaḥ śabdaḥ svasaṃjñā</p>
  <p xml:id="KAZ.15.1.52">prathamā prakṛtiḥ tasya bhūmyanantarā dvitīyā bhūmyekāntarā tṛtīyā iti</p>
  <p xml:id="KAZ.15.1.53">pratiṣeddhavyaṃ vākyaṃ pūrvapakṣaḥ</p>
  <p xml:id="KAZ.15.1.54">svāmyamātyavyasanayoramātyavyasanaṃ garīyaḥ iti</p>
  <p xml:id="KAZ.15.1.55">tasya nirṇayanavākyamuttarapakṣaḥ</p>
  <p xml:id="KAZ.15.1.56">tadāyattatvāttatkūṭasthānīyo hi svāmī iti</p>
  <p xml:id="KAZ.15.1.57">sarvatrāyattamekāntaḥ</p>
  <p xml:id="KAZ.15.1.58">tasmādutthānamātmanaḥ kurvīta iti</p>
  <p xml:id="KAZ.15.1.59">paścādevaṃ vihitamityanāgatāvekṣaṇam</p>
  <p xml:id="KAZ.15.1.60">tulāpratimānaṃ pautavādhyakṣe vakṣyāmaḥ iti</p>
  <p xml:id="KAZ.15.1.61">purastādevaṃ vihitamityatikrāntāveṣkaṇam</p>
  <p xml:id="KAZ.15.1.62">amātyasampaduktā purastāt iti</p>
  <p xml:id="KAZ.15.1.63">evaṃ nānyatheti niyogaḥ</p>
  <p xml:id="KAZ.15.1.64">tasmāddharmyamarthyaṃ cāsyopadiśet nādharmyamanarthayṃ ca iti</p>
  <p xml:id="KAZ.15.1.65">anena vānena veti vikalpaḥ</p>
  <p xml:id="KAZ.15.1.66">duhitaro vā dharmiṣṭheṣu vivāheṣu jātāḥ iti</p>
  <p xml:id="KAZ.15.1.67">anena cānena ceti samuccayaḥ</p>
  <p xml:id="KAZ.15.1.68">svayaṃjātaḥ piturbandhūnāṃ ca dāyādaḥ iti</p>
  <p xml:id="KAZ.15.1.69">anuktakaraṇamūhyam</p>
  <p xml:id="KAZ.15.1.70">yathā ca dātā pratigrahītā ca nopahatau syātāṃ tathānuśayaṃ kuśalāḥ kalpayeyuḥ iti</p>
  <lg xml:id="KAZ.15.1.71">
    <l xml:id="KAZ.15.1.71ab">evaṃ śāstramidaṃ yuktametābhistantrayuktibhiḥ</l>
    <l xml:id="KAZ.15.1.71cd">avāptau pālane coktaṃ lokasyāsya parasya ca</l>
  </lg>
  <lg xml:id="KAZ.15.1.72">
    <l xml:id="KAZ.15.1.72ab">dharmamarthaṃ ca kāmaṃ ca pravartayati pāti ca</l>
    <l xml:id="KAZ.15.1.72cd">adharmānarthavidveṣānidaṃ śāstraṃ nihanti ca</l>
  </lg>
  <lg xml:id="KAZ.15.1.73">
    <l xml:id="KAZ.15.1.73ab">yena śāstraṃ ca śastraṃ ca nandarājagatā ca bhūḥ</l>
    <l xml:id="KAZ.15.1.73cd">amarṣeṇoddhṛtānyāśu tena śāstramidaṃ kṛtam</l>
  </lg>
</div>

</body></text></TEI>